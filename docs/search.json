[
  {
    "objectID": "index.html",
    "href": "index.html",
    "title": "Strona tytułowa",
    "section": "",
    "text": "Strona tytułowa\n\n\nPrzewodnik dla jednostek służb statystyki publicznej\nw zakresie kontroli ujawniania danych statystycznych\n\n\nOpracowanie zbiorcze\nZespołu ds. metod kontroli ujawniania danych statystycznych\n\n \n \n \n \n \n \n \n\nWarszawa, listopad 2023"
  },
  {
    "objectID": "dictionary00_2.html#pojęcia",
    "href": "dictionary00_2.html#pojęcia",
    "title": "Słownik pojęć i skrótów",
    "section": "Pojęcia",
    "text": "Pojęcia\n\n\nagregat (dane zagregowane)\n\nwynik przekształcenia danych na poziomie jednostkowym w ilościowe miary dla zbioru cech populacji (zob. “The Eurostat Concepts and Definitions Database” 2001);\n\n\n \n\nanonimizacja\n\ntrwałe i nieodwracalne usunięcie ze zbioru danych informacji umożliwiających powiązanie z konkretną osobą fizyczną lub podmiotem gospodarki narodowej albo inną osobą prawną bądź jednostką organizacyjną niemającą osobowości prawnej;\n\n\n \n\natrybuty niewrażliwe (zmienne niewrażliwe, zmienne wynikowe niebędące poufne)\n\nzmienne niemające takiego stopnia poufności jak atrybuty wrażliwe (np. miejscowość zamieszkania lub zawód); potencjalnie mogą się stać pseudoidentyfikatorami;\n\n\n \n\natrybuty wrażliwe (zmienne wrażliwe, poufne zmienne wynikowe)\n\natrybuty, które są uznawane za należące wyłącznie do sfery prywatnej oraz poddane ochronie prawnej (wyznanie, stan zdrowia, poglądy polityczne, dochód osobisty itp.);\n\n\n \n\ncelowana wymiana rekordów (ang. Targeted Record Swapping, TRS)\n\nspecyficzna metoda wymiany rekordów, polegająca na wykorzystaniu hierarchicznej struktury mikrodanych (zwłaszcza w kontekście geograficznym). Wymiana danych następuje pomiędzy jednostkami wyższego poziomu niż podstawowy. Bazuje ona na określaniu grup rekordów o największym ryzyku ujawnienia (wyznaczanym w oparciu o regułę 𝑘-anonimowości) na każdym poziomie hierarchii i wymianie danych z zakresu zmiennych definiujących określone poziomy dokonywanej między grupami rekordów najbliższymi według odległości wyznaczanej na podstawie wartości określonych zmiennych (tzw. zmienne podobieństwa);\n\n\n \n\ndane administracyjne\n\ninformacje i dane zgromadzone w rejestrach urzędowych i systemach informacyjnych administracji publicznej [Art. 2 pkt 13a ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)];\n\n\n \n\ndane jednostkowe\n\ndane jednostkowe identyfikowalne i dane jednostkowe nieidentyfikowalne [Art. 2 pkt 9 ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)]; innymi słowy, są to dane dotyczące pojedynczego obiektu obserwacji statystycznej;\n\n\n \n\ndane jednostkowe identyfikowalne\n\ndane statystyczne zawierające informacje dotyczące konkretnego podmiotu gospodarki narodowej albo osoby fizycznej, identyfikujące bezpośrednio ten podmiot albo osobę według nazwy, imienia i nazwiska, adresu lub publicznie dostępnego numeru identyfikacyjnego oraz pozwalające na pośrednią identyfikację tego podmiotu albo osoby z użyciem innych środków niż środki pozwalające na bezpośrednią identyfikację, z wyłączeniem środków wymagających nadmiernych kosztów, czasu lub działań [Art. 2 pkt 8a ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)];\n\n\n \n\ndane jednostkowe nieidentyfikowalne\n\ndane statystyczne zawierające informacje dotyczące konkretnego podmiotu gospodarki narodowej albo osoby fizycznej, niepozwalające na bezpośrednią ani pośrednią identyfikację tego podmiotu albo osoby [Art. 2 pkt 8b ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)];\n\n\n \n\ndane osobowe\n\ninformacje o zidentyfikowanej lub możliwej do zidentyfikowania osobie fizycznej („osobie, której dane dotyczą”); możliwa do zidentyfikowania osoba fizyczna to osoba, którą można bezpośrednio lub pośrednio zidentyfikować, w szczególności na podstawie identyfikatora takiego jak imię i nazwisko, numer identyfikacyjny, dane o lokalizacji, identyfikator internetowy lub jeden bądź kilka szczególnych czynników określających fizyczną, fizjologiczną, genetyczną, psychiczną, ekonomiczną, kulturową lub społeczną tożsamość osoby fizycznej [Art. 4 pkt 1 Rozporządzenia Parlamentu Europejskiego i Rady (UE) 2016/679 w sprawie ochrony osób fizycznych w związku z przetwarzaniem danych osobowych i w sprawie swobodnego przepływu takich danych oraz uchylenia dyrektywy 95/46/WE (ogólne rozporządzenie o ochronie danych – RODO) (Dz. Urz. UE L 119 z 04.05.2016, str. 1, z późn. zm.)];\n\n\n \n\ndane statystyczne\n\ndane dotyczące zjawisk, zdarzeń, obiektów i działalności podmiotów gospodarki narodowej oraz życia i sytuacji osób fizycznych, w tym dane osobowe, pozyskane bezpośrednio od respondentów albo z systemów informacyjnych administracji publicznej, rejestrów urzędowych lub niepublicznych systemów informacyjnych, od momentu ich zebrania na potrzeby wykonywania zadań statystyki publicznej [Art. 2 pkt 1a ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)];\n\n\n \n\ndane statystyczne charakteryzujące wyniki ekonomiczno-finansowe podmiotów gospodarki narodowej prowadzących działalność gospodarczą\n\ndane pozyskane przez statystykę publiczną z różnych źródeł na potrzeby prowadzonych badań, które zarówno bezpośrednio jak i pośrednio mogą informować o wynikach ekonomiczno-finansowych osiąganych przez podmiot; zmienne/zestawy danych, które w poszczególnych badaniach charakteryzują wyniki ekonomiczno-finansowe podmiotów gospodarki narodowej prowadzących działalność gospodarczą w rozumieniu art. 38 ust. 2 ustawy z dnia 29 czerwca 1995 r. o statystyce publicznej, są wskazane w SMS;\n\n\n \n\ndominacja \\((n,k)\\)\n\nwystępuje, gdy udział n największych podmiotów gospodarczych jest większy niż k% całkowitej wartości cechy ilościowej w komórce; w Polsce przyjmuje się \\(n=1\\) i \\(k=75\\) [opracowanie własne na podstawie Art. 38 ust. 1 Ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)];\n\n\n \n\nfunkcje cyklometryczne\n\nfunkcje odwrotne do funkcji trygonometrycznych; z powodu okresowości tych ostatnich określone tylko na pewnych przedziałach (na których funkcje trygonometryczne są różnowartościowe, co stanowi warunek konieczny istnienia funkcji odwrotnej); nazywa się je także funkcjami kołowymi;\n\n\n \n\nidentyfikator\n\njednoznaczny, unikatowy wyróżnik osoby lub podmiotu w bazie danych (np. numer PESEL);\n\n\n \n\nimputacja danych\n\nuzupełnienie braków danych poprzez zastosowanie odpowiednich mechanizmów lub modeli i zmiennych z kompletnymi informacjami (np. imptacja oparta na dawcach, imputacja opara na modelach, imputacja losowa, itp.) celem zapewnienia odpowiedniej jakości udostępnych danych jednostkowych lub oszacowań określonych wielkości agregatowych;\n\n\n \n\njednostka autorska\n\nkomórka organizacyjna Głównego Urzędu Statystycznego lub urząd statystyczny (wiodący) odpowiedzialny za realizację badania statystycznego/pracy metodologicznej, wskazany w Planie Opracowań Statystycznych Głównego Urzędu Statystycznego dla danego badania statystycznego/ opracowania lub w Planie Prac Metodologicznych dla pracy metodologicznej na dany rok [Rozdz. I pkt 15 Załącznika do zarządzenia wewnętrznego nr 32 z dnia 4 grudnia 2020 r. Prezesa GUS w sprawie ustanowienia Polityki postępowania z danymi statystycznymi (z późn. zm.)];\n\n\n \n\nkontrola udostępniania danych statystycznych\n\nproces polegający na weryfikacji różnej postaci wynikowych danych statystycznych przed ich opublikowaniem czy udostępnieniem w innej postaci;\n\n\n \n\nkontrola ujawniania danych statystycznych\n\ndziałania prowadzone w odniesieniu do danych statystycznych w celu eliminacji (lub redukcji) ryzyka ujawnienia informacji o jednostkach statystycznych (respondentach); działania te zazwyczaj zmieniają lub ograniczają zakres publikowanych danych, minimalizując ryzyko ujawnienia i pozwalając jednocześnie na publikację możliwie szerokiego zakresu informacji (zob. Hundepool et al. 2012);\n\n\n \n\nmetoda deterministyczna\n\nmetoda ukrywania komórek w kontekście ukrycia pierwotnego i wtórnego opierająca się na identyfikacji, opisie biznesowym oraz zalgorytmizowaniu przypadków stosowania ochrony przekrojów poprzez ich ukrycie;\n\n\n \n\nmetoda hipersześcianów (hiperkostki, HYPERCUBE)\n\nmetoda kontroli ujawniania danych dla tablicy hierarchicznej lub łączonej polegająca na tym, że, podobnie jak dla podejścia modułowego, tablica zostaje podzielona na proste podtablice, a następnie poszukuje się rozwiązania dla każdej z podtablic w sposób iteracyjny. W odróżnieniu od podejścia modułowego, dla każdej z podtablic znalezione rozwiązanie nie musi być rozwiązaniem optimum, co z kolei z reguły prowadzi do bardziej restrykcyjnego ukrycia komórek, niż byłoby to konieczne;\n\n\n \n\nmetoda HITAS (podejście modułowe)\n\nheurystyczna metoda kontroli ujawniania danych dla tablicy hierarchicznej lub łączonej polegająca na tym, że tablicę tę dzieli się na tablice bez hierarchii i poszukuje optimum ukrycia dla każdej wydzielonej tablicy z osobna. Łącząc wyniki w odpowiedni sposób, uzyskuje się rozwiązanie dla całej tablicy, które nie musi być optymalne. Celem tego podejścia jest szybsze znalezienie rozwiązania, które może jednak prowadzić do większej straty informacji;\n\n\n \n\nmetoda kluczy komórkowych (ang. cell-key method, CKM)\n\npost–tablicowe podejście kontroli ujawniania danych, polegające na dodawaniu do każdej komórki tablicy szumu losowanego określonym mechanizmem z ustalonego rozkładu. Istotne są tutaj klucze przyporządkowywane rekordom w zbiorze mikrodanych stanowiących podstawę konstrukcji tablicy – liczby losowe z rozkładu jednostajnego \\(X \\sim U(0,1)\\), które dodaje się odpowiednio do naliczania tablicy, uzyskując w efekcie klucz komórki oraz predefiniowane prawdopodobieństwa przejścia (tzw. p–tablica – ang. p–table) służące do wyznaczania szumu jako funkcji kluczy komórek i wartości komórek;\n\n\n \n\nmetoda lokalnego ukrywania danych (ang. local suppression)\n\nniezakłóceniowa metoda kontroli ujawniania polegająca na usuwaniu pewnych wartości niektórych zmiennych dla konkretnych jednostek celem uniknięcia ich identyfikacji; efekt lokalnego ukrywania stanowi zwiększenie liczby rekordów, dla których kombinacja określonych wartości pewnych innych zmiennych, uznanych za kluczowe, jest taka sama; podejście to ma zastosowanie przede wszystkim do danych jakościowych;\n\n\n \n\nmetoda OPTIMAL (metoda optymalna)\n\nmetoda ochrony poufności danych w tablicy hierarchicznej poprzez traktowanie jej jak pojedynczą, bez dzielenia na mniejsze podtablice, co zwiększa wydajność działań w zakresie kontroli ujawniania danych;\n\n\n \n\nmetoda przekodowania (przekodowanie, restrukturyzacja, ang. recoding)\n\nzmiana sposobu kodowania określonych wrażliwych zmiennych; jeśli zmienne mają charakter jakościowy, wówczas polega na połączeniu kilku kategorii w jedną – bardziej zgrubną i o większej liczbie należących do niej jednostek, co pozwala ukryć informację wrażliwą; dla zmiennej ilościowej przekodowanie polega zaś na zastąpieniu owej zmiennej przez jej odpowiednik w postaci jakościowej; metoda ma zastosowanie zarówno do mikrodanych, jak i do tablic;\n\n\n \n\nmetoda SIMPLEHEURISTIC\n\nodmiana procedury heurystycznej HITAS, która może być sprawnie zastosowana do bardzo dużych rozmiarowo problemów;\n\n\n \n\nmikrodane\n\nsynonim pojęcia dane jednostkowe;\n\n\n \n\nminimalna kombinacja unikatowa (ang. Minimal Sample Unique, MSU)\n\nniebezpieczna (z punktu widzenia określonej reguły poufności, np. k-anonimowości) kombinacja wartości kategorialnych quasi identyfikatorów, której żaden podzbiór właściwy nie stanowi kombinacji niebezpiecznej;\n\n\n \n\npodmiot gospodarki narodowej\n\nosoba prawna, jednostka organizacyjna niemająca osobowości prawnej oraz osoba fizyczna prowadząca działalność gospodarczą [Art. 2 pkt 11 ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)];\n\n\n \n\npost-randomizacja (ang. The Post–Randomization Method, PRAM)\n\nprobabilistyczna metoda kontroli ujawniania danych generująca określone zakłócenia; wartości zmiennych kategorialnych dla pewnych rekordów zostają tutaj zamienione na inne z wykorzystaniem specyficznego mechanizmu probabilistycznego opartego na odpowiednio zdefiniowanej macierzy przejść Markowa, składającej się z prawdopodobieństw zmiany danej kategorii na inną oraz pozostawienia jej w niezmienionym kształcie;\n\n\n \n\npoufność informacji statystycznych\n\noznacza ochronę poufnych danych odnoszących się do każdej jednostki statystycznej, które zostały pozyskane bezpośrednio do celów statystycznych lub pośrednio ze źródeł administracyjnych lub innych, i rozumiana jest jako zakaz wykorzystywania uzyskanych danych do celów innych niż statystyczne oraz ich bezprawnego ujawnienia [Art. 2 pkt 1e rozporządzenia Parlamentu Europejskiego i Rady (WE) nr 223/2009 z dnia 11 marca 2009 r. w sprawie statystyki europejskiej];\n\n\n \n\nprzeciętne odchylenie bezwzględne\n\nwartość bezwzględna różnicy pomiędzy wartością oryginalną a zaburzoną podzielona przez liczbę komórek lub jednostek wchodzących w skład danego agregatu; stosowane do wyznaczania straty informacji na skutek zastosowania kontroli ujawniania danych, zwłaszcza w przypadku danych zagregowanych;\n\n\n \n\npseudoidentyfikator (quasi-identyfikator, zmienna kluczowa, domniemany identyfikator)\n\nzmienna w zbiorze danych, która – w połączeniu z innymi dostępnymi źródłami danych, do których ma dostęp użytkownik owego zbioru – może prowadzić do ujawnienia tożsamości respondenta;\n\n\n \n\npseudonimizacja\n\nprzetworzenie danych osobowych w taki sposób, by nie można ich było już przypisać konkretnej osobie, której dane dotyczą, bez użycia dodatkowych informacji, pod warunkiem że takie dodatkowe informacje są przechowywane osobno i są objęte środkami technicznymi i organizacyjnymi uniemożliwiającymi ich przypisanie zidentyfikowanej lub możliwej do zidentyfikowania osobie fizycznej [Art. 4 pkt 5 rozporządzenia Parlamentu Europejskiego I Rady (UE) 2016/679 z dnia 27 kwietnia 2016 r. w sprawie ochrony osób fizycznych w związku z przetwarzaniem danych osobowych i w sprawie swobodnego przepływu takich danych oraz uchylenia dyrektywy 95/46/WE (ogólne rozporządzenie o ochronie danych – RODO) (Dz. Urz. UE L 119 z 04.05.2016, str. 1, z późn. zm.)];\n\n\n \n\nrejestry urzędowe\n\nrejestry publiczne w rozumieniu ustawy z dnia 17 lutego 2005 r. o informatyzacji działalności podmiotów realizujących zadania publiczne (t.j. Dz. U. 2023 poz. 57) oraz inne rejestry i ewidencje prowadzone na podstawie ustaw lub wydanych na ich podstawie aktów wykonawczych, zawierające informacje o podmiotach gospodarki narodowej i ich działalności, informacje o osobach fizycznych, ich życiu i sytuacji oraz dotyczące zjawisk, zdarzeń i obiektów [Art. 2 pkt 12 ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)];\n\n\n \n\nrelatywne odchylenie bezwzględne\n\nwartość bezwzględna różnicy pomiędzy wartością oryginalną a zaburzoną podzielona przez wartość oryginalną; stosowane do wyznaczania straty informacji na skutek zastosowania kontroli ujawniania danych, zwłaszcza w przypadku danych zagregowanych;\n\n\n \n\nrespondent\n\nosoba fizyczna, osoba prawna lub jednostka organizacyjna niemająca osobowości prawnej, przekazująca dane dla celów statystycznych [Art. 2 pkt 11a ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)];\n\n\n \n\nryzyko globalne\n\nsumaryczne ryzyko identyfikacji jednostek dla całego zbioru danych jednostkowych; wyznacza się je najczęściej jako sumę lub średnią arytmetyczną ryzyk indywidualnych (czyli ryzyk identyfikacji poszczególnych jednostek);\n\n\n \n\nryzyko hierarchiczne\n\nryzyko ujawnienia związane z hierarchiczną strukturą danych: jeżeli osoba, której udało się naruszyć tajemnicę statystyczną dokonała poprawnej identyfikacji choćby jednej jednostki niższego poziomu należącej do jednostki poziomu wyższego, to skutkiem wiedzy o tej przynależności może być identyfikacja pozostałych jednostek poziomu niższego wchodzących w skład tejże jednostki poziomu wyższego; ryzyko hierarchiczne wyznacza się zarówno na poziomie indywidualnym, jak i globalnym;\n\n\n \n\nryzyko indywidualne\n\nryzyko identyfikacji pojedynczej jednostki;\n\n\n \n\nsłużby statystyki publicznej\n\nPrezes Głównego Urzędu Statystycznego, podlegli mu dyrektorzy urzędów statystycznych, jednostki przez niego nadzorowane utworzone na podstawie ustawy z dnia 27 sierpnia 2009 r. o finansach publicznych (Dz. U. z 2021 r. poz. 305, z późn. zm.) oraz jednostki, o których mowa w art. 27 ustawy a dnia 29 czerwca 1995 r. o statystyce publicznej. [Art. 22 ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)];\n\n\n \n\nSystem Informatyczny Badania (SIB)\n\ndedykowany system dostępny dla uprawnionych osób realizujących badanie, służący do gromadzenia, przetwarzania, analizy i kontroli danych pozyskiwanych w badaniu;\n\n\n \n\nSystem Metadanych Statystycznych (SMS)\n\nsystem służący do zarządzania metadanymi powstającymi podczas projektowania, planowania i realizacji badań statystycznych oraz ich udostępniania [GUS (2015), Zasady dotyczące organizacji prac i podziału zadań związanych z prowadzeniem Systemu Metadanych Statystycznych – SMS oraz wykorzystaniem metadanych gromadzonych w Repozytorium Metadanych w jednostkach statystyki publicznej];\n\n\n \n\nsystemy informacyjne administracji publicznej\n\nsystemy zbierania, gromadzenia i przetwarzania informacji przez organy administracji publicznej, Zakład Ubezpieczeń Społecznych, Narodowy Fundusz Zdrowia, Komisję Nadzoru Finansowego, organy rejestrowe, inne państwowe lub samorządowe osoby prawne oraz inne podmioty prowadzące rejestry urzędowe [Art. 2 pkt 13 ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)];\n\n\n \n\ntablica częstości\n\ntablica, w której każda komórka reprezentuje liczność (częstość), czyli liczbę jednostek należących do danej kategorii, tzn. do wymiaru tabeli, który dana komórka obrazuje. Tablice te są typowe dla badań społecznych;\n\n\n \n\ntablica kontrolna\n\ntablica robocza, nieprzeznaczona do publikacji, która powstaje na etapie przetwarzania danych;\n\n\n \n\ntablica publikacyjna\n\ntablica wynikowa opracowana w układzie odpowiadającym sposobowi prezentacji informacji wynikowych w publikacji, bazie danych lub innym opracowaniu statystycznym, przeznaczona do publikacji lub udostępnienia użytkownikom zewnętrznym, przy zachowaniu tajemnicy statystycznej poprzez zastosowanie odpowiednich metod kontroli ujawniania danych;\n\n\n \n\ntablica statystyczna\n\nliczbowy opis struktury badanej zbiorowości, jest formą systematycznego uporządkowania danych liczbowych i stanowi zwięzłą i przejrzystą formę prezentacji danych statystycznych w postaci krzyżujących się kolumn i wierszy; ze względu na etapy pracy w badaniach, wyróżniamy tablice kontrolne, tablice wynikowe (analityczne) i tablice publikacyjne [Zając K. (1994), Zarys metod statystycznych, PWE, Warszawa];\n\n\n \n\ntablica wielkości\n\ntablica statystyczna, w której każda komórka reprezentuje wartość sumaryczną dla cechy ilościowej dla jednostek, które dana komórka reprezentuje;\n\n\n \n\ntablica wynikowa (analityczna)\n\ntablica statystyczna, będąca wynikiem ostatecznego opisu badanego zjawiska, która może stanowić podstawę analiz statystycznych;\n\n\n \n\ntablice łączone\n\ndwie lub więcej tablic statystycznych, w których jako zmienną grupującą (bądź zmienne grupujące) przyjęto tę samą zmienną (lub te same zmienne), przez co tablice te mają wspólne wszystkie lub niektóre kategorie wymiarów, a więc w tablicach takich prezentowane są dane dla tej samej zmiennej, a wszystkie te tablice mają pewien zakres wspólnych komórek;\n\n\n \n\ntajemnica pierwotna\n\nzob. ukrywanie komórek pierwotne;\n\n\n \n\ntajemnica publikacyjna\n\nochrona przed ujawnieniem informacji, stosowana w przypadku badań, w których wprowadzono możliwość występowania do podmiotów gospodarki narodowej (respondentów) o zgodę na publikowanie danych zgodnie z art. 38 ust. 3 ustawy o statystyce publicznej, zachowanie tajemnicy statystycznej jest kontrolowane po uwzględnieniu zgód udzielonych przez respondentów;\n\n\n \n\ntajemnica statystyczna\n\ndane jednostkowe identyfikowalne zebrane w badaniach statystycznych podlegają bezwzględnej ochronie; dane te mogą być wykorzystywane wyłącznie do opracowań, zestawień i analiz statystycznych oraz do tworzenia przez Prezesa Głównego Urzędu Statystycznego operatu do badań statystycznych; udostępnianie lub wykorzystywanie tych danych dla innych niż podane w ustawie celów jest zabronione [Art. 10 ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)];\n\n\n \n\ntajemnica wtórna\n\nzob. ukrywanie komórek wtórne;\n\n\n \n\nujawnienie\n\ndotyczy faktu poznania przez jednostkę (osobę, podmiot gospodarczy, instytucję, itd.) informacji na temat innej jednostki, do których nie uprawnia jej obowiązujące prawo lub inne względy (zob. Hundepool et al. 2012);\n\n\n \n\nukrywanie komórek pierwotne\n\n(potocznie nazywane ochroną tajemnicy pierwotnej) ochrona przed bezpośrednim poznaniem wartości cechy respondenta przez osoby do tego nieuprawnione realizowana zgodnie z art. 38 ust. 2 ustawy z dnia 29 czerwca 1995 r. o statystyce publicznej: Nie mogą być publikowane ani udostępniane uzyskane w badaniach statystycznych dane statystyczne możliwe do powiązania i zidentyfikowania z konkretną osobą fizyczną oraz informacje i dane statystyczne charakteryzujące wyniki ekonomiczno-finansowe podmiotów gospodarki narodowej prowadzących działalność gospodarczą, jeżeli na daną agregację składa się mniej niż trzy podmioty lub udział jednego podmiotu w określonym zestawieniu jest większy niż trzy czwarte całości. Zasada ta oznacza konieczność ukrycia pozycji spełniających wymienione warunki z tablic, zbiorów oraz baz przeznaczonych do udostępniania. Zmienne, według których badany jest udział podmiotu w zestawieniu, określa jednostka autorska;\n\n\n \n\nukrywanie komórek wtórne\n\n(potocznie nazywane ochroną tajemnicy wtórnej) ochrona przed pośrednim ujawnieniem informacji chronionej, objętej tajemnicą statystyczną, po przeprowadzeniu pierwotnego ukrywania komórek. Ujawnienie takie może nastąpić np. poprzez wykorzystanie związków i zależności pomiędzy poszczególnymi informacjami czy danymi w tablicy lub bazie danych;\n\n\n \n\nużytkownik zewnętrzny\n\nosoba lub jednostka spoza jednostek statystyki publicznej zamawiająca lub korzystająca z danych statystycznych;\n\n\n \n\nważność zmiennej\n\nistotność danej zmiennej określana jako jej wkład do globalnego ryzyka ujawnienia informacji wrażliwych z danej bazy;\n\n\n \n\nwynikowe informacje statystyczne\n\nwyniki obliczeń, opracowań i analiz dokonanych na podstawie zebranych w badaniach statystycznych statystyki publicznej danych statystycznych [Art. 14 ust. 1 ustawy z dnia 29 czerwca 1995 r. o statystyce publicznej (t.j. Dz. U. z 2023 r. poz. 773, z późn. zm.)];\n\n\n \n\nzmienne ciągłe\n\nzmienne wyrażone na skali różnicowej (przedziałowej, interwałowej) lub ilorazowej; zmienne te nazywa się często także zmiennymi ilościowymi;\n\n\n \n\nzmienne hierarchiczne\n\nszczególny przypadek zmiennych jakościowych; występują wówczas, gdy odnoszą się do domen, które mają charakter hierarchiczny, zagnieżdżony i które mogą być liniowo uporządkowane według stopnia tego zagnieżdżenia.\n\n\n \n\nzmienne kartograficzne\n\nzmienne służące do określania topograficznego położenia obiektów w terenie lub ich identyfikacji w inny sposób przy tworzeniu wykresów mapowych.\n\n\n \n\nzmienne kategorialne\n\nzmienne wyrażone na skali nominalnej lub porządkowej; zmienne te nazywa się często także zmiennymi jakościowymi;\n\n\n \n\nzmienne regionalne\n\nzmienne przestrzennie lokalizujące respondenta. Mogą dotyczyć zarówno jednostek administracyjnych (makroregion, województwo, region, podregion, powiat, gmina), jak i obszarów funkcjonalnych (np. wyznaczonych na podstawie poziomu urbanizacji czy oddziaływań społeczno-ekonomicznych).\n\n\n \n\nzmienne ważące (wagi)\n\nspecjalne zmienne występujące w zbiorach danych pochodzących z badań reprezentacyjnych, wykorzystywane w procesie estymacji do uogólniania wyników z próby na populację generalną. Są opracowywane na podstawie schematu doboru próby, przy uwzględnieniu poprawek związanych z jednostkowymi brakami odpowiedzi i ewentualnych innych kryteriów."
  },
  {
    "objectID": "dictionary00_2.html#skróty",
    "href": "dictionary00_2.html#skróty",
    "title": "Słownik pojęć i skrótów",
    "section": "Skróty",
    "text": "Skróty\n\nABM – Analityczna Baza Mikrodanych\nDz. U. – Dziennik Ustaw\nESS – (ang. European Statistical System) Europejski System Statystyczny\nEuratom – (ang. European Atomic Energy Community – EAEC) Europejska Wspólnota Energii Atomowej\nEurostat – (ang. European Statistical Office) Urząd Statystyczny Unii Europejskiej\nEWG – Europejska Wspólnota Gospodarcza\nGSBPM – (ang. Generic Statistical Business Process Model) generyczny model procesu produkcji statystycznej\nGUS – Główny Urząd Statystyczny\nJSP – jednostki statystyki publicznej\nMPPS – Model procesu produkcji statystycznej\nMSU – (ang. Minimal Sample Unique) minimalna kombinacja unikatowa\nOBM – Operacyjna Baza Mikrodanych\nOBS – operat do badań społecznych\nPBSSP – Program Badań Statystycznych Statystyki Publicznej\nRODO – rozporządzenie Parlamentu Europejskiego i Rady (UE) 2016/679 z dnia 27 kwietnia 2016 r. w sprawie ochrony osób fizycznych w związku z przetwarzaniem danych osobowych i w sprawie swobodnego przepływu takich danych oraz uchylenia dyrektywy 95/46/ WE (ogólne rozporządzenie o ochronie danych) (Dz. Urz. UE L 199 z 04.05.2016, str. 1, z późn. zm.)\nRP – Rzeczpospolita Polska\nSDC – (ang. Statistical Disclosure Control) kontrola ujawniania danych statystycznych, kontrola ryzyka ujawnienia informacji, które powinny być chronione tajemnicą statystyczną oraz poziomu straty informacji związanych z ukrywaniem lub zniekształcaniem danych wrażliwych\nSIB – System Informatyczny Badania\nSISP – System Informacyjny Statystyki Publicznej\nSMS – System Metadanych Statystycznych\nSPDS – System Pozyskiwania, Przetwarzania i Integracji Danych Statystycznych; podstawową rolą SPDS jest zapewnienie jednolitego, spójnego i kompletnego sposobu zasilania hurtowni danych systemu SISP\nSUDA – (ang. Special Uniques Detection Algorithm) algorytm wykrywania kombinacji unikalnych\nTK – Trybunał Konstytucyjny\nUE – Unia Europejska\nUNECE – (ang. United Nations Economic Commission for Europe) Europejska Komisja Gospodarcza Organizacji Narodów Zjednoczonych\nUS – urząd statystyczny\nWE – Wspólnota Europejska\nWOBR – Wojewódzki Ośrodek Badań Regionalnych\n\n\n\n\n\nHundepool, Anco, Josep Domingo-Ferrer, Luisa Franconi, Sarah Giessing, Eric Schulte Nordholt, Keith Spicer, and Peter-Paul Wolf. 2012. Handbook on Statistical Disclosure Control. John Wiley & Sons.\n\n\n“The Eurostat Concepts and Definitions Database.” 2001. https://ec.europa.eu/eurostat/web/products-manuals-and-guidelines/-/coded-circa."
  },
  {
    "objectID": "intro01.html",
    "href": "intro01.html",
    "title": "1  Wprowadzenie",
    "section": "",
    "text": "W Przewodniku zaprezentowano wybrane wyniki prac Zespołu ds. metod kontroli ujawniania danych statystycznych (zwanego dalej Zespołem), który został powołany zarządzeniem wewnętrznym nr 21 Prezesa Głównego Urzędu Statystycznego z dnia 19 lipca 2019 r. W poniższej publikacji zebrano najważniejsze informacje teoretyczne i praktyczne, które mogą być przydatne pracownikom polskiej statystyki publicznej. W trakcie prac Zespołu zostały opracowane również dokumenty ilustrujące wyniki prac, które udostępniono w Intranecie link.\nW kolejnych rozdziałach Przewodnika zawarto zagadnienia związane z kontrolą udostępniania danych statystycznych. Omówiono w nich następujące zagadnienia: cel i założenia dokumentu, podstawy prawne tajemnicy statystycznej, metodologiczne zasady ochrony tajemnicy statystycznej, wytyczne w zakresie ukrywania przekrojów objętych tajemnicą statystyczną w SIB, rekomendacje w zakresie metod i narzędzi ukrywania przekrojów objętych tajemnicą statystyczną, metody oceny ryzyka ujawnienia danych objętych tajemnicą statystyczną oraz metody pomiaru utraty informacji w wyniku ukrycia przekrojów objętych tajemnicą statystyczną.\nPonadto dokument zawiera cztery załączniki zamieszczone na końcu: tabelę z symbolami oznaczania tajemnicy statystycznej stosowanymi przez Eurostat w polskiej i angielskiej wersji językowej oraz trzy wzory dokumentów związanych z pozyskiwaniem zgody na publikację określonych danych charakteryzujących wyniki ekonomiczno-finansowe podmiotów gospodarki narodowej."
  },
  {
    "objectID": "aim02.html",
    "href": "aim02.html",
    "title": "2  Cel i założenia dokumentu",
    "section": "",
    "text": "Przestrzeganie zasad tajemnicy statystycznej jest jednym z fundamentów, na których opiera się funkcjonowanie statystyki publicznej. Jest to kwestia zapewnienia ochrony danych, które krajowym instytucjom statystycznym są przekazywane przez respondentów (obywatele, podmioty gospodarcze, instytucje, jednostki samorządu terytorialnego i inne). Bez zapewnienia ochrony danych trudno mówić o zaufaniu respondentów do urzędu statystycznego, a w konsekwencji do gwarancji rzetelnego, obiektywnego i systematycznego informowania społeczeństwa, organów państwa i administracji publicznej oraz podmiotów gospodarki narodowej o sytuacji ekonomicznej, demograficznej, społecznej oraz środowiska naturalnego (art. 3 Ustawy z dnia 29 czerwca 1995 r. o statystyce publicznej, zwanej dalej Ustawą).\nGłównym celem dokumentu, z punktu widzenia instytucji, jest zebranie i zaprezentowanie w jednym opracowaniu aktualnych – obecnie rozproszonych po różnych komórkach i jednostkach statystyki publicznej (departamenty Głównego Urzędu Statystycznego, urzędy statystyczne) – wiedzy i doświadczeń, jakimi dysponuje statystyka publiczna w Polsce w odniesieniu do zagadnień związanych z tajemnicą statystyczną oraz kontrolą ujawniania danych statystycznych. To rozproszenie wiedzy jest m.in. konsekwencją specjalizacji badawczej poszczególnych komórek organizacyjnych, która spowodowała wytworzenie odrębnych podejść do zagadnień ochrony tajemnicy statystycznej przez jednostki autorskie poszczególnych badań zawartych w programie badań statystycznych statystyki publicznej, wynikających ze specyfiki tych badań i obejmowanych nimi danych. W Przewodniku uwzględniono doświadczenia wynikające ze współpracy międzynarodowej w zakresie m.in. zagadnień związanych z ochroną danych objętych tajemnicą statystyczną i kontrolą jakości danych statystycznych oraz będące wynikiem śledzenia rozwoju metod i technik analitycznych związanych z tą problematyką. Opracowanie oraz wdrożenie jednolitego podejścia do ochrony tajemnicy statystycznej i stosowania metod kontroli ujawniania danych statystycznych, przy uwzględnieniu różnych typów danych i form ich udostępniania, przyczyni się do podniesienia jakości funkcjonowania statystyki publicznej w Polsce, a przede wszystkim zwiększenia bezpieczeństwa danych będących w jej posiadaniu.\nPrzewodnik stanowi zatem kompendium aktualnej wiedzy dla pracowników służb statystyki publicznej w zakresie poprawnego rozumienia i stosowania zasad ochrony tajemnicy statystycznej. W założeniu Zespołu będzie on w przyszłości aktualizowany i uzupełniany zgodnie z rozwojem wiedzy w tym zakresie. Stanowi on także element podnoszenia kompetencji oraz jakości kadr statystyki publicznej dzięki prezentacji nowoczesnych metod i narzędzi służących zapewnieniu ochrony danych statystycznych objętych tajemnicą statystyczną.\nAspekty prawne związane z tajemnicą statystyczną są szczegółowo przedstawione w trzecim rozdziale Przewodnika Podstawy prawne tajemnicy statystycznej, natomiast warto zauważyć w tym miejscu, że dwie spośród wielu metod kontroli ujawniania danych zawarte są wprost w Ustawie. Jedną z nich jest zasada minimalnej częstości (minimum frequency rule), która stanowi, że komórka tablicy jest uważana jako niebezpieczna, jeśli liczba jednostek w tej komórce jest mniejsza od zdefiniowanej odgórnie częstości granicznej (w przypadku statystyki publicznej w Polsce wynosi ona 3. Z kolei druga z zasad – reguła \\((n, k)\\) dominacji – stwierdza, że komórka obarczona jest ryzykiem pierwotnym, jeśli \\(n\\) największych podmiotów gospodarczych w komórce tablicy reprezentuje więcej niż \\(k\\%\\) całkowitej wartości cechy ilościowej w komórce. Zasady te znajdują odzwierciedlenie w zapisach art. 38 ust. 2 Ustawy (z \\(k=3\\) w pierwszym oraz \\(n=1\\) i \\(k=75\\) w drugim przypadku). Niejednokrotnie zapisy te utożsamiane są z definicją tajemnicy statystycznej, jednak taka interpretacja jest błędna – te zapisy to zasady, których stosowanie eliminuje bądź ogranicza ryzyko ujawnienia danych, które powinny być chronione – są to zatem metody kontroli ujawniania danych statystycznych.\nZ ochroną tajemnicy statystycznej związane jest także pojęcie „ujawnienia”. Ujawnienie może nastąpić poprzez dostęp jednostek do danych statystycznych, np. znajdujących się w opublikowanych wynikach badań. Rozróżnia się trzy typy ujawnienia danych:\n\nidentyfikacja, kiedy jednostka zostaje zidentyfikowana w zakresie danych chronionych, objętych tajemnicą statystyczną,\nujawnienie atrybutu, kiedy na podstawie udostępnionych danych możliwe jest poznanie dodatkowej charakterystyki jednostki,\nujawnienie poprzez wnioskowanie, jeżeli na podstawie publikowanych danych jest możliwe ustalenie szacunku dotyczącego charakterystyki podmiotu z większą dokładnością niż zakłada to publikacja.\n\nZ pojęciem “ujawnienia” wiąże się nieodłącznie problem ryzyka ujawnienia, czyli prawdopodobieństwa tego, że dana jednostka pozna charakterystykę innej jednostki na podstawie udostępnionych danych, naruszając tym samym jej autonomię w zakresie prawa do ochrony danych. Obecnie już coraz bardziej powszechna jest wiedza, że najprostsza czynność polegająca na usunięciu bezpośrednich identyfikatorów jednostek, takich jak np. imię i nazwisko, numer PESEL, Numer Identyfikacji Podatkowej (NIP), etc. nie redukuje całkowicie prawdopodobieństwa identyfikacji. Współcześnie, w dobie wielu źródeł danych o znacznym rozmiarze i superkomputerów mogących analizować miliony kombinacji zmiennych, to o wiele za mało, a utrwalone w wieloletniej praktyce proste reguły ukrywania okazują się dalece niewystarczające. Dzieje się tak z uwagi na – zazwyczaj znaczną – liczbę zmiennych opisujących dane jednostki, co pociąga za sobą bardzo dużą liczbę możliwych kombinacji wariantów zmiennych wyrażonych na skali nominalnej lub porządkowej. Istnieje zatem spore ryzyko, że wystąpią wśród nich kombinacje unikatowe, w skrajnych sytuacjach odnoszące się tylko do jednej jednostki. Dlatego należy mieć świadomość, że każda publikacja danych statystycznych niesie za sobą pewne prawdopodobieństwo ujawnienia. Stąd ze strony krajowych urzędów statystycznych pojawiło się zapotrzebowanie na narzędzia i metody, które automatyzują proces SDC, pozwalają go parametryzować oraz raportować prawdopodobieństwo ujawnienia i stratę informacji. Takim remedium są metody kontroli ujawniania danych statystycznych, które zgodnie z definicją Komisji Europejskiej są określane jako narzędzia (metody, techniki) zastosowane na danych, które eliminują bądź redukują ryzyko ujawnienia informacji o analizowanych jednostkach. Należy je rozumieć jako kontrolę ryzyka ujawnienia informacji, które powinny być chronione tajemnicą statystyczną oraz poziomu straty informacji związanych z ukrywaniem lub zniekształcaniem danych wrażliwych.\nWarto w tym miejscu zwrócić jeszcze uwagę na trzy aspekty związane z nomenklaturą stosowaną w zakresie tajemnicy statystycznej. Chodzi o sformułowania „tajemnica pierwotna”, „tajemnica wtórna” oraz „nakładanie tajemnicy statystycznej”. Są to sformułowania powszechnie funkcjonujące w praktyce resortu statystyki i wynikające raczej z kilkudziesięcioletnich doświadczeń operacjonalizowania zapisów użytych w Ustawie, niż wprost z samych jej zapisów. Definicje pojęć primary/secondary confidentiality, które można byłoby przyjąć jako odpowiedniki pierwotnej i wtórnej tajemnicy statystycznej, można znaleźć w opracowaniach EUROSTATU (por. (“The Eurostat Concepts and Definitions Database” 2001) oraz (Hundepool et al. 2010)). Dotyczą one danych w komórkach tablic statystycznych, których opublikowanie pozwoliłoby na ujawnienie atrybutów jednostek. Jako dwie główne przyczyny ryzyka ujawnienia atrybutów wskazuje się zbyt niską liczebność jednostek w komórce tablicy, bądź dominację jednej lub dwóch jednostek w komórce. Z pojęciami primary/secondary confidentiality wiążą się także pojęcia primary/secondary suppression (pierwotnego i wtórnego ukrywania komórek) - oznaczjące techniki SDC, które mają zastosowanie w przypadku wystąpienia ryzyka ujawnienia tak zdefiniowanej pierwotnej i wtórnej tajemnicy statystycznej. Należy bowiem zauważyć, że „tajemnica pierwotna” oraz „tajemnica wtórna” są to zmodyfikowane polskie tłumaczenia pierwotnego i wtórnego ukrywania komórek w tablicach kontyngencji (ang. primary suppression, secondary suppression). Natomiast sformułowanie „nakładanie tajemnicy statystycznej” stosowane jest w celu opisania technicznej czynności zaznaczenia tych przekrojów (komórek tablicy statystycznej, agregacji), które powinny być objęte ochroną ze względu na tajemnicę statystyczną. Należy zaznaczyć, że czynność ta wykonywana jest na tych etapach procesu produkcji statystycznej, które poprzedzają etap udostępniania. W tym przypadku Zespół sugeruje stosować sformułowanie „ukrywanie (pierwotne lub wtórne) przekrojów objętych tajemnicą statystyczną”. Uznając zatem pewien zwyczaj istniejący w resorcie statystyki, jeszcze jednym celem niniejszego Przewodnika będzie zatem promowanie właściwych określeń związanych z tajemnicą statystyczną i metodami kontroli ujawniania danych statystycznych.\n\n\n\n\n\nHundepool, Anco, Josep Domingo-Ferrer, Luisa Franconi, Sarah Giessing, Rainer Lenz, Jane Longhurst, E Schulte Nordholt, Giovanni Seri, and P Wolf. 2010. “Handbook on Statistical Disclosure Control.” ESSnet on Statistical Disclosure Control.\n\n\n“The Eurostat Concepts and Definitions Database.” 2001. https://ec.europa.eu/eurostat/web/products-manuals-and-guidelines/-/coded-circa."
  },
  {
    "objectID": "law03.html#footnotes",
    "href": "law03.html#footnotes",
    "title": "3  Podstawy prawne tajemnicy statystycznej",
    "section": "",
    "text": "Dz.U. z 1989 r. Nr 40, poz. 221 z późn. zm.↩︎\nDz. Urz. UE L 119 z 04.05.2016, str. 1, z późn. zm.↩︎\nZob. również art. 21 Ustawy.↩︎\nKonstytucja RP art. 91 ust. 3 Jeżeli wynika to z ratyfikowanej przez Rzeczpospolitą Polską umowy konstytuującej organizację międzynarodową, prawo przez nią stanowione jest stosowane bezpośrednio, mając pierwszeństwo w przypadku kolizji z ustawami.↩︎\nDz.U. z 1997 r. Nr 78, poz. 483.↩︎\nzob. np. wyr. TK z 20.12.1999 r., K 4/99, OTK 1999, Nr 7, poz. 165.↩︎\ntak np. Banaszak B., , Konstytucja Rzeczypospolitej Polskiej. Komentarz, Warszawa, 2012, komentarz do art. 47, nb. 1. ↩︎\nwyr. TK z 19.05.1998 r., U 5/97, OTK 1998, Nr 4, poz. 46.↩︎\norz. TK z 24.06.1997 r., K 21/96, OTK 1997, Nr 2, poz. 23.↩︎\norz. TK z 24.06.1997 r., K 21/96, OTK 1997, Nr 2, poz. 23.↩︎\norz. z 23.06.2009 r., K 54/07, OTK 2009, Nr 6A, poz. 86.↩︎\nArt. 288 TFUE W celu wykonania kompetencji Unii instytucje przyjmują rozporządzenia, dyrektywy, decyzje, zalecenia i opinie. Rozporządzenie ma zasięg ogólny. Wiąże w całości i jest bezpośrednio stosowane we wszystkich Państwach Członkowskich. Dyrektywa wiąże każde Państwo Członkowskie, do którego jest kierowana, w odniesieniu do rezultatu, który ma być osiągnięty, pozostawia jednak organom krajowym swobodę wyboru formy i środków. Decyzja wiąże w całości. Decyzja, która wskazuje adresatów, wiąże tylko tych adresatów. Zalecenia i opinie nie mają mocy wiążącej.↩︎\nDz.Urz. UE L 2009 Nr 87, str. 164.↩︎\nPojęcie kontrola ujawniania danych statystycznych zostało formalnie zdefiniowane dopiero w art. 2 Rozporządzenia Komisji (UE) Nr 1151/2010 z dnia 8 grudnia 2010 r. w sprawie wykonania rozporządzenia Parlamentu Europejskiego i Rady (WE) nr 763/2008 w sprawie spisów powszechnych ludności i mieszkań w odniesieniu do ustaleń dotyczących raportów jakości i ich struktury oraz formatu technicznego przekazywania danych (Dz.Urz. UE L Nr 324, str. 1). Według tego rozporządzenia kontrola ujawniania danych statystycznych oznacza metody i procesy zastosowane w celu zminimalizowania ryzyka ujawnienia informacji na temat poszczególnych jednostek statystycznych, przy jednoczesnym udostępnianiu jak największej ilości informacji statystycznych.↩︎\nDz.Urz. UE L 2013 Nr 164, str. 16, European Communities (Wspólnoty Europejskie), http://eur-lex.europa.eu/↩︎\nDz. Urz. UE L 119 z 04.05.2016, str. 1, z późn. zm.↩︎\nZob. art. 89 Rozporządzenia RODO.↩︎\nEuropejski Kodeks Praktyk Statystycznych dla krajowych i wspólnotowych organów statystycznych. Przyjęty przez Komitet ds. Europejskiego Systemu Statystycznego 28 sierpnia 2011 r., znowelizowany w 2017 r. https://ec.europa.eu/eurostat/documents/4031688/9394304/KS-02-18-142-PL-N.pdf/7ad9346a-5019-44ee-bb16-c7b7dfdb8779?t=1542711876000↩︎"
  },
  {
    "objectID": "met04.html#miejsce-rola-i-znaczenie-ochrony-tajemnicy-statystycznej-w-przyjętym-modelu-procesu-produkcji-statystycznej",
    "href": "met04.html#miejsce-rola-i-znaczenie-ochrony-tajemnicy-statystycznej-w-przyjętym-modelu-procesu-produkcji-statystycznej",
    "title": "4  Metodologiczne zasady ochrony tajemnicy statystycznej",
    "section": "4.1 Miejsce, rola i znaczenie ochrony tajemnicy statystycznej w przyjętym Modelu Procesu Produkcji Statystycznej",
    "text": "4.1 Miejsce, rola i znaczenie ochrony tajemnicy statystycznej w przyjętym Modelu Procesu Produkcji Statystycznej\n\nModel Procesu Produkcji Statystycznej (MPPS) to krajowa implementacja generycznego modelu procesu produkcji statystycznej – ang. Generic Statistical Business Process Model (GSBPM)1 – wzbogacona o komponenty geoprzestrzenne (oznaczone na poniższym schemacie na żółto), podprocesy weryfikacji i oceny jakości (oznaczone na zielono) oraz podprocesy planowania (oznaczone na niebiesko). GSBPM jest uznawany za branżowy standard wypracowany przez UNECE i wdrażany na świecie w ponad 80 krajach przez instytucje statystyki publicznej. GSBPM opiera się na podejściu procesowym, charakteryzującym się elastycznością i innowacyjnością. Koncentruje się na całych procesach, a nie na wybranych aspektach funkcjonowania organizacji. Model Procesu Produkcji Statystycznej umieszczony w załączniku do zarządzenia wewnętrznego Prezesa GUS w sprawie ustanowienia Polityki postępowania z danymi statystycznymi jest następujący:\n\n\n\nFigure 4.1: Model Procesu Produkcji Statystycznej (MPPS) z oznaczonymi wybranymi podprocesami zawierającymi elementy metod kontroli ujawniania danych statystycznych.\n\n\n\nŹródło: opracowanie własne na podstawie Polityki postępowania z danymi statystycznymi (Załącznik do zarządzenia wewnętrznego nr 32 z dnia 4 grudnia 2020 r. Prezesa GUS w sprawie ustanowienia Polityki postępowania z danymi statystycznymi (z późn. zm.)).\n\nW powyższym modelu czerwonymi obwódkami zaznaczono podprocesy produkcji statystycznej, w których, zdaniem Zespołu, konieczność uwzględnienia metod kontroli ujawniania danych statystycznych jest najbardziej oczywista. Ponadto metody te mogą znaleźć swoje miejsce również m.in. w podprocesach 1.7, 1.8, 1.9, 2.3, 2.6, 2.7, 2.8, 3.2, 3.3, 3.4, 3.5, 3.6, 3.7, 3.8, 5.1, 5.2, 5.8, 6.1, 6.2, 6.3, 7.1, 7.2a, 7.5, 7.6, 7.7, 8.1, 8.2, 8.3.\nPodkreślić także należy, że GSBPM umieszcza obecnie uwzględnienie metod kontroli ujawniania danych w następujących jego fazach: projektowania, przetwarzania, analizy i udostępniania. Ma to także odzwierciedlenie w polskiej wersji modelu procesu produkcji statystycznej, który dla fazy 2. – PROJEKTOWANIE wskazuje m.in. na następujące działania:\n\nzaprojektowanie rozwiązań i narzędzi informatycznych pozwalających na wytworzenie informacji wynikowych (ust. 3),\nopracowywanie założeń, w celu budowy lub modyfikacji narzędzi informatycznych wspierających realizację badań, zawierających m.in. wyszczególnienie kategorii danych występujących w badaniu (inaczej status danych), np. chronione w trakcie opracowania dane jednostkowe (identyfikowalne, nieidentyfikowalne), dane osobowe, a także podanie wytycznych dotyczących ochrony poszczególnych kategorii danych, np. podstawę prawną ochrony danych, algorytmy służące do zapewnienia ochrony tajemnicy statystycznej (ust. 4),\ndokonanie rozpoznania i doboru właściwej metody bądź metod przez jednostkę autorską, zapewniających stosowanie zasad tajemnicy statystycznej w danych wynikowych planowanych do udostępnienia, w celu zapewnienia poufności danych statystycznych, w tym wskazanie zmiennych charakteryzujące wyniki ekonomiczno-finansowe, według których badany jest udział podmiotu w agregacie, a także poprzedzenie wyboru ww. metody bądź metod przez jednostkę autorską oceną ryzyka ujawnienia informacji poufnych z jednoczesną oceną ponoszonej straty informacji (ust. 5).\n\nW obecnie obowiązującej Polityce postępowania z danymi… fazy 5 i 6 PRZETWARZANIE i ANALIZA są opisane łącznie i spośród szeregu działań podejmowanych w tych fazach, istotne znaczenie z punktu widzenia ochrony tajemnicy statystycznej mają m. in.:\n\npseudonimizacja danych (ust. 2),\nochrona danych osobowych (ust. 3),\nstosowanie reguł zapewniających zachowanie tajemnicy statystycznej (ust. 7),\nzapewnienie zachowania tajemnicy statystycznej poprzez stosowanie odpowiednich metod kontroli ujawniania danych przez jednostkę autorską, a także prawidłową ochronę tajemnicy statystycznej zgodnie z wymogami jednostki autorskiej przez jednostkę publikująca dane, która nie jest jednostką autorską badania (ust. 15),\ndostosowanie stosowanych metod zapewnianiających zachowanie tajemnicy statystycznej i zakresu ich wykorzystania do sposobu i celu udostępniania danych (ust. 16),\nocena ryzyka ujawnienia informacji podlegających tajemnicy oraz ocena straty informacji danych wynikowych ponoszonej w wyniku zastosowania metod kontroli ujawniania danych (ust. 16),\npokazanie obok oryginalnych wartości, odpowiedniego oznaczenia danych po zastosowaniu metod kontroli ujawniania danych, jeżeli w zbiorach danych przeznaczonych dla użytkowników wewnętrznych zostały one zastosowane (ust. 16),\nprzekazanie przez jednostkę autorską badania jednostce naliczającej dane wszelkich dodatkowych wytycznych metodologicznych dotyczących realizowanego naliczenia, w tym w szczególności dotyczących zastosowanych reguł służących ochronie tajemnicy statystycznej w przypadku wystąpienia konieczności dodatkowego naliczenia danych na zbiorze krajowym (tj. w przekrojach innych, niż określone w założeniach do systemu informatycznego badania) (ust. 29),\nnaliczenie zbiorów przez jednostkę realizującą prace w oparciu o art. 21 ust. 2 ustawy o statystyce publicznej dla działań dotyczących przygotowania zbiorów poniżej szczebla administracyjnego – województwo oraz statystycznego – NUTS 2 oraz przyjęcie przez nią odpowiedzialności w zakresie zastosowanych zasad i metod ochrony tajemnicy statystycznej, a także zachowanie spójności z danymi na wyższych poziomach agregacji przestrzennej udostępnianymi przez jednostkę autorską (ust. 30).\n\nDziałania związane z ochroną tajemnicy statystycznej podejmowane w fazie 7 – UDOSTĘPNIANIE obejmują stosowanie zasad2 rozpowszechniania wynikowych informacji statystycznych opierających się na:\n\nRozporządzeniu Parlamentu Europejskiego i Rady (WE) Nr 223/2009 z dnia 11 marca 2009 r. w sprawie statystyki europejskiej,\nEuropejskim Kodeksie Praktyk Statystycznych (EKPS)3,\nUstawie.\n\nW kontekście stosowania metod kontroli ujawniania danych należy także wskazać na ważne znaczenie jednego z działań opisanych w fazie 8 – OCENA. Chodzi tutaj o zastosowanie mierników jakości do pomiaru, oceny oraz monitorowania jakości badań statystycznych w służbach statystyki publicznej. Wśród tych mierników szczególne miejsce zajmują mierniki straty informacji ponoszonej na skutek zastosowania kontroli ujawniania danych (ust. 2 pkt 2).\nW odniesieniu do przywołanego powyżej modelu procesu produkcji statystycznej należy zaznaczyć, że wymienione powyżej działania mogą obejmować nie tylko pierwotne i wtórne ukrywanie wrażliwych przekrojów tablic, ale także zastosowanie metod zakłóceniowych oraz kontrolę ujawniania wyników analiz prezentowanych w różnych formach (w tym analiz przestrzennych i map). Inne podejście będzie także konieczne w przypadku danych jednostkowych, inne w przypadku danych zagregowanych prezentowanych w tablicach statystycznych, a jeszcze inne w przypadku komentarzy analitycznych, infografik, czy kartogramów (przy zachowaniu spójności wyników wykonanego ukrycia danych prezentowanych w różnych formach – tablicach czy np. formie graficznej)."
  },
  {
    "objectID": "met04.html#zasady-zachowania-tajemnicy-statystycznej-poprzez-zastosowanie-odpowiednich-metod-kontroli-ujawniania-danych-statystycznych-stosowane-w-statystyce-publicznej",
    "href": "met04.html#zasady-zachowania-tajemnicy-statystycznej-poprzez-zastosowanie-odpowiednich-metod-kontroli-ujawniania-danych-statystycznych-stosowane-w-statystyce-publicznej",
    "title": "4  Metodologiczne zasady ochrony tajemnicy statystycznej",
    "section": "4.2 Zasady zachowania tajemnicy statystycznej poprzez zastosowanie odpowiednich metod kontroli ujawniania danych statystycznych stosowane w statystyce publicznej",
    "text": "4.2 Zasady zachowania tajemnicy statystycznej poprzez zastosowanie odpowiednich metod kontroli ujawniania danych statystycznych stosowane w statystyce publicznej\n\n4.2.1 Zasady ogólne\n\nW praktyce za przygotowanie publikowanych i udostępnianych użytkownikom zewnętrznym wynikowych informacji statystycznych, zgodnie z zasadami zachowania tajemnicy statystycznej, o których mowa w Ustawie, odpowiadają jednostki autorskie (w zakresie pierwotnego i wtórnego ukrywania danych udostępnianych przez te jednostki). Oznaczanie tajemnicy statystycznej lub ukrywanie przekrojów objętych tajemnicą dla danych przekazywanych do Eurostatu jest wykonywane zgodnie z odpowiednimi rozporządzeniami i wytycznymi UE. Udostępnianie danych przez jednostki autorskie innym jednostkom i komórkom organizacyjnym GUS zostało opisane w rozdziale 4.2.2.\nJednostki służb statystyki publicznej, inne niż jednostka autorska, które przygotowują do publikowania i udostępnienia wynikowe informacje statystyczne, dla których wcześniej nie wykonano kontroli ujawniania danych statystycznych (inne niż otrzymane od jednostki autorskiej wynikowe informacje statystyczne z oznaczoną tajemnicą statystyczną do celów publikacyjnych, o których mowa w rozdziale 4.2.2.), wyznaczając przekroje objęte tajemnicą statystyczną, uwzględniają ogólne zasady stosowania metod kontroli ujawniania danych statystycznych zawarte w niniejszym dokumencie (pkt 4.2) oraz stosują się do zasad wprowadzanych przez jednostki autorskie w SMS. Ponadto biorą pod uwagę wyniki kontroli ujawniania danych statystycznych przeprowadzonej dla agregatów w podstawowych zestawach danych publikowanych przez jednostki autorskie (określonych w PBSSP), zarówno np. w publikacjach, jak i w systemach udostępniania danych. W razie braku informacji wystarczających do przeprowadzenia kontroli ujawniania danych statystycznych lub odpowiedniego punktu odniesienia w publikacjach jednostki autorskiej, jednostka służb statystyki publicznej, która planuje opublikowanie wynikowych informacji statystycznych może zwrócić się z prośbą o pomoc lub konsultacje w tym zakresie do jednostki autorskiej.\nKontrola ujawniania danych statystycznych dla danych imputowanych jest wykonywana na zasadach przyjętych dla danych, które nie są imputowane.\nKontrola ujawniania danych statystycznych (czy dane podlegają pierwotnemu lub wtórnemu ukrywaniu) jest przeprowadzana dla wszystkich agregatów, w których występuje ryzyko ujawnienia danych podlegających ochronie tajemnicy statystycznej, bez względu na poziom agregacji i stosowane jednostki miary.\nW badaniach zjawisk występujących tylko w części populacji osób fizycznych i podmiotów gospodarki narodowej objętych danym badaniem (np. nakłady inwestycyjne w badaniu bieżących wyników finansowych i nakładów na środki trwałe) lub występujących okresowo, analiza kontroli ujawniania danych statystycznych dla danego agregatu powinna objąć zbiorowość wszystkich osób lub podmiotów objętych badaniem w tym agregacie, a nie tylko te osoby lub podmioty, w których zjawisko wystąpiło.\nDane dla zmiennej np. „Liczba podmiotów gospodarki narodowej” lub „Liczba osób fizycznych”, informującej o liczebności zbiorowości, której dotyczą poszczególne zmienne, mogą pozostać jawne, o ile informacja o liczbie jednostek w szczegółowo określonym przekroju nie prowadzi do ujawnienia danych podlegających ochronie tajemnicy statystycznej, w tym wyników ekonomiczno-finansowych podmiotu prowadzącego działalność gospodarczą lub pozwalających na zidentyfikowanie konkretnej osoby fizycznej.\nWskaźniki dynamiki oraz wskaźniki ilorazowe (np. dynamika produkcji sprzedanej przemysłu, wskaźnik rentowności) mogą być publikowane, jeśli oba elementy (licznik i mianownik) wykorzystane do obliczeń danego wskaźnika nie podlegają ochronie przed ujawnieniem, tzn. nie można publikować wskaźnika, jeśli licznik lub mianownik, lub zarówno licznik, jak i mianownik , są objęte tajemnicą statystyczną (podlegają pierwotnemu lub wtórnemu ukrywaniu).\nW przypadku wskaźników struktury, wskaźniki te mogą być publikowane, jeśli wartość ogółem oraz wszystkie elementy składowe nie są objęte tajemnicą statystyczną.\nW przypadku danych dotyczących szeregów czasowych skumulowanych (tzw. danych narastających) należy uwzględniać wyniki kontroli ujawnienia danych statystycznych wykonanej w poprzednich okresach objętych kumulacją, w tym w zakresie tajemnicy podlegającej wtórnemu ukrywaniu.\nDane charakteryzujące wyniki ekonomiczno-finansowe działalności podmiotów gospodarczych prowadzących działalność gospodarczą udostępniane są zgodnie z art. 38 ust. 2. Oznacza to zakaz udostępniania jednostkowych danych identyfikowalnych i nieidentyfikowalnych charakteryzujących wyniki ekonomiczno-finansowe działalności podmiotów gospodarczych prowadzących działalność gospodarczą. Zasady te stosuje się również do udostępniania informacji o produkcji wyrobów w ujęciu wartościowym. Zmienne/zestawy danych, które w poszczególnych badaniach charakteryzują wyniki ekonomiczno-finansowe podmiotów gospodarki narodowej prowadzących działalność gospodarczą w rozumieniu art. 38 ust. 2 Ustawy, są wskazane w SMS.\nDane dotyczące działalności podmiotów gospodarki narodowej prowadzących działalność gospodarczą odnoszące się do rzeczowych wyników działalności , jako dane niestanowiące charakterystyki wyników ekonomiczno-finansowych, nie są obejmowane powyższymi zasadami kontroli ujawniania danych statystycznych, ale – jak każde dane statystyczne – są objęte ochroną przed ujawnieniem. W związku z powyższym, powinny być chronione przed ujawnieniem, ale nie podlegają kryteriom zapisanym w art. 38 ust. 2 Ustawy. Dane te w postaci agregatów mogą więc być udostępniane bez względu na liczbę podmiotów wchodzących w skład agregatu lub występowanie dominacji na poziomie ogólnopolskim, ale bez prezentacji informacji identyfikujących respondenta (takich jak np. nazwa, adres, numer identyfikacyjny, itp.). Jednak aby zachować ochronę tych danych statystycznych przed ujawnieniem (bezpośrednim lub pośrednim), w ujęciu terytorialnym, gdzie ryzyko identyfikacji producenta jest bardziej znaczące, stosowane są kryteria zapisane w art. 38 ust. 2 Ustawy. Zmienne/zestawy danych, które w poszczególnych badaniach nie charakteryzują wyników ekonomiczno-finansowych podmiotów gospodarki narodowej prowadzących działalność gospodarczą w rozumieniu art. 38 ust. 2 Ustawy, są wskazane w SMS .\nMogą być rozpowszechniane dane z zakresu międzynarodowego handlu towarami umożliwiające identyfikację importera lub eksportera o ile podmiot nie zgłosi braku zgody na ich ujawnianie, zgodnie z art. 19 rozporządzenia Parlamentu Europejskiego i Rady (WE) 2019/2152 z dnia 27 listopada 2019 r. w sprawie europejskiej statystyki gospodarczej: Wyłącznie na wniosek importera lub eksportera towarów krajowy organ statystyczny decyduje o tym, czy rozpowszechniać wyniki statystyczne odnoszące się do odpowiedniego przywozu lub wywozu bez jakiejkolwiek zmiany lub czy – na uzasadniony wniosek tego importera lub eksportera – zmienić wyniki statystyczne, tak aby uniemożliwić identyfikację tego importera lub eksportera w celu zapewnienia poszanowania zasady poufności informacji statystycznych, zgodnie z art. 20 ust. 3 lit. a) rozporządzenia (WE) nr 223/2009.\nDane z systemów informacyjnych administracji publicznej i rejestrów urzędowych lub niepublicznych systemów informacyjnych, wykorzystywane w danym badaniu statystycznym, podlegają zasadom kontroli ujawniania danych statystycznych przyjętym dla tego badania i danego rodzaju zmiennych. Jeśli wskazane powyżej zasady tego wymagają, dla wynikowych informacji statystycznych przygotowanych z wykorzystaniem danych z systemów informacyjnych administracji publicznej i rejestrów urzędowych lub niepublicznych systemów informacyjnych wykonywana jest kontrola ujawniania danych statystycznych (z uwzględnieniem pierwotnego i wtórnego ukrywania przekrojów). Zasady kontroli ujawniania danych statystycznych dla otrzymanych danych są ustalane przez jednostkę autorską badania, w którym są one wykorzystywane.\nJeśli jednostki statystyki publicznej prowadzą w ramach PBSSP badania wspólne wraz z jednostkami spoza statystyki publicznej, wówczas zasady kontroli ujawniania danych statystycznych powinny być w spójny sposób stosowane również przez jednostki spoza statystyki publicznej przy opracowaniu i publikacji wyników tych badań.\nJeśli jednostka zewnętrzna występuje o udostępnienie danych zagregowanych, opracowania lub analizy dotyczącej przedstawionej przez nią listy jednostek i dane te dotyczą zmiennych, które są obejmowane kontrolą ujawniania danych statystycznych, to takie informacje nie mogą być udostępnione dla pełnej listy jednostek przekazanej przez zamawiającego. Mogą być udostępniane agregaty opracowane tylko dla podzbioru przedstawionej listy, a nie dla 100% wskazanych na niej jednostek. W przypadku danych charakteryzujących wyniki ekonomiczno-finansowe podmiotów gospodarki narodowej prowadzących działalność gospodarczą, dane naliczone dla powyższego podzbioru nie powinny zawierać informacji dotyczących mniej niż trzech jednostek z przedstawionej listy ogółem lub agregatu, w którym udział jednego podmiotu wynosi więcej niż 75% całości na poziomie ogółem. Ponadto, zamawiający nie może być informowany, których jednostek z listy dane dotyczą (lub nie dotyczą). Przy udostępnianiu zamawiającemu powyższych agregatów trzeba wykonać kontrolę ujawniania danych statystycznych (z uwzględnieniem pierwotnego i wtórnego ukrywania przekrojów).\nUżytkownik zewnętrzny otrzymuje dane, w tym przygotowane na zamówienie, po przeprowadzeniu kontroli ujawniania danych statystycznych (tj. z wyłączeniem z udostępnianych zbiorów danych objętych pierwotnym lub wtórnym ukrywaniem). Wskazane jest poinformowanie zamawiającego już na etapie opiniowania zamówienia, że kontrola ujawniania danych statystycznych może wpłynąć na zakres udostępnianych danych oraz podanie szacunku oczekiwanego poziomu straty informacji powstałej na skutek tej kontroli. Jeżeli strata informacji została określona i przekazana zamawiającemu dla danych z wcześniejszej edycji udostępniania danych i nie zaszły żadne zmiany w zakresie udostępnianych danych ani w stosowanej metodologii kontroli ujawniania danych, wówczas można odstąpić od ponownego szacowania przewidywanego poziomu straty informacji.\nSzczegółowe informacje (poza sformułowanymi w Ustawie) o parametrach metod kontroli ujawniania danych statystycznych stosowanych przez statystykę publiczną, które mogłyby być wykorzystane przez użytkowników zewnętrznych do ujawnienia tajemnicy statystycznej, nie są udostępniane użytkownikom zewnętrznym. Nie powinna być także udostępniana informacja dotycząca szacunków ryzyka ujawnienia danych podlegających ochronie. Użytkownikowi zewnętrznemu należy udostępnić informację o stracie informacji wynikającej ze stosowanej kontroli ujawniania danych statystycznych. Jeżeli ryzyko utraty informacji zostało określone dla danych wcześniejszej edycji udostępniania danych i nie zaszły żadne zmiany w zakresie udostępnianych danych ani w stosowanej metodologii kontroli ujawniania danych, wówczas można odstąpić od ponownego naliczania ryzyka utraty informacji.\nOdrębne zasady postępowania z danymi statystycznymi regulują, oprócz Ustawy, dokumenty określające współpracę GUS z Narodowym Bankiem Polskim na podstawie art. 21a i art. 21b Ustawy, rozporządzenie w sprawie statystyki europejskiej i rozporządzenie w sprawie europejskiej statystyki gospodarczej (EBS) oraz inne zobowiązania wobec organizacji międzynarodowych.\n\n\n\n4.2.2 Zasady kontroli ujawniania zagregowanych danych statystycznych opracowywanych w tablicach\n\nPrzygotowując założenia do tablic, jednostka autorska zobowiązana jest do określenia założeń do kontroli ujawniania danych statystycznych dla źródłowych danych przewidzianych przez tę jednostkę autorską do udostępniania (a przynajmniej dla opracowywanych tablic publikacyjnych oraz tych tablic wynikowych – przekazywanych innym jednostkom służb statystyki publicznej – które mają być następnie bezpośrednio opublikowane). Założenia do kontroli ujawniania danych statystycznych powinny dotyczyć wszystkich danych objętych tajemnicą statystyczną (nie tylko charakteryzujących wyniki ekonomiczno-finansowe podmiotów gospodarki narodowej prowadzących działalność gospodarczą). W szczególności, jednostka autorska:\n\nokreśla (zgodnie z informacjami wprowadzonymi w SMS) zmienne w badaniu, które są objęte szczególną ochroną przed ujawnieniem (np. wskazuje zmienne charakteryzujące wyniki ekonomiczno-finansowe podmiotów gospodarki narodowej prowadzących działalność gospodarczą),\nw przypadku zmiennych charakteryzujących wyniki ekonomiczno-finansowe podmiotów gospodarki narodowej prowadzących działalność gospodarczą przyjmuje założenia do kontroli ujawniania danych statystycznych zgodne z art. 38 ust. 2 Ustawy (na tych zasadach oparto poniższe wytyczne),\nw przypadku pozostałych danych statystycznych stosuje się (jest to zalecane) do zasad zawartych w art. 38 ust. 2 Ustawy (mniej niż 3 podmioty i dominacja więcej niż 75%), jednak możliwe jest wyznaczenie przez jednostkę autorską innych zasad, właściwych dla specyfiki tego rodzaju danych, ale jednocześnie zapewniających ochronę danych statystycznych objętych tajemnicą statystyczną przed ujawnieniem (informacja o przyjętych, w tym odmiennych zasadach powinna zostać zawarta w SMS),\nw przypadku zmiennych charakteryzujących wyniki ekonomiczno-finansowe podmiotów gospodarki narodowej (oraz innych zmiennych, gdy jest to niezbędne do przeprowadzenia kontroli ujawniania danych statystycznych według przyjętych dla tych zmiennych zasad) – określa wytyczne do oznaczania agregatów zawierających dane pochodzące z mniej niż 3 jednostek (1 lub 2) – podlegające pierwotnemu ukryciu,\nw przypadku zmiennych charakteryzujących wyniki ekonomiczno-finansowe podmiotów gospodarki narodowej (oraz innych zmiennych, gdy jest to niezbędne do przeprowadzenia kontroli ujawniania danych statystycznych według przyjętych dla tych zmiennych zasad) – określa zmienne (jedną lub więcej), według których badane jest wystąpienie dominacji (w związku z ukryciem pierwotnym) w agregatach danego zbioru ze źródłowymi danymi oraz podaje algorytmy do badania dominacji; oznaczane są agregaty zawierające wartość pochodzącą od jednej jednostki, której udział w agregacie, wyrażony w procentach i wyliczany z dokładnością do dwóch miejsc po przecinku, jest większy niż 75,00% całego agregatu. Jeśli na podstawie takiej zmiennej/zmiennych zostanie ustalona konieczność ukrycia danego agregatu, to w ramach tego agregatu ochroną objęte są wszystkie zmienne, które (zgodnie z poniższymi zasadami ogólnymi i informacjami zawartymi w SMS) podlegają ochronie przed ujawnieniem. Możliwe jest wskazanie przez jednostkę autorską wybranej jednej lub kilku zmiennych, dla których sprawdzana jest dominacja, i ta dominacja jest podstawą do objęcia ochroną pozostałych zmiennych dla tego agregatu, przy założeniu, że informacja o dominacji dla wskazanej zmiennej/zmiennych jest właściwa dla całego zestawu zmiennych, które na tej podstawie są obejmowane ochroną. W ramach danego agregatu nie są obejmowane ochroną zmienne, które zgodnie z zasadami i informacjami w SMS nie podlegają ochronie przed ujawnieniem lub są obejmowane ochroną na innych zasadach (np. dane ilościowe o produkcji).\nw przypadku stwierdzenia, dla zmiennej będącej podstawą badania dominacji, wartości zerowych dla wszystkich podmiotów w agregacie, odstępuje od badania dominacji dla tego agregatu.\n\nW poniższej tabeli 1. przedstawiono przykład dla agregatu obejmującego 3 podmioty:\n\n\nTabela 1. Przykład badania dominacji w przypadku wystąpienia wartości zerowych dla wszystkich podmiotów w agregacie\n\n\n\n\nw przypadku stwierdzenia wartości ujemnej w danych jednostkowych będących podstawą badania dominacji, na potrzeby obliczenia dominacji wykorzystuje wartości bezwzględne.\nW poniższej tabeli 2. przedstawiono przykład dla agregatu obejmującego 3 podmioty:\n\n\n\nTabela 2. Przykład badania dominacji w przypadku wystąpienia wartości ujemnych w danych jednostkowych\n\n\n\n\nokreśla ukrycie wtórne – wytyczne do wyznaczania agregatów, które należy dodatkowo objąć ochroną ze względu na możliwość odkrycia oznaczonej na pierwszym etapie tajemnicy podlegającej pierwotnemu ukryciu,\nokreśla zasady kontroli ujawnienia danych statystycznych po uwzględnieniu zgód uzyskanych od respondentów – podmiotów gospodarki narodowej – na publikowanie danych (art. 38 ust. 3 Ustawy), a także wprowadza odpowiednie oznaczenia komórek objętych ostatecznie ochroną przed ujawnieniem w tablicach (w tym wprowadza oznaczenia tajemnicy publikacyjnej – wynikającej z Ustawy po uwzględnieniu zgód udzielonych przez respondentów); powyższe zasady są przygotowywane w przypadku danych, dla których wykorzystywane jest pozyskiwanie zgód od respondentów; tryb postępowania w celu pozyskania zgody na opublikowanie określonych danych charakteryzujących wyniki ekonomiczno-finansowe podmiotów gospodarki narodowej został opisany w rozdziale 4.2.4. niniejszego Przewodnika,\nokreśla sposób symbolizowania komórek podlegających ochronie przed ujawnieniem, z uwzględnieniem przyczyn objęcia ochroną (np. wyróżnienie rodzajów ukrycia: podlegające pierwotnemu ukryciu – mniej niż 3 jednostki; podlegające pierwotnemu ukryciu – dominacja; podlegające wtórnemu ukryciu, tajemnica publikacyjna), wraz z opisem stosowanych oznaczeń. Symbole te są wykorzystywane tylko na potrzeby wewnętrzne statystyki publicznej (do oznaczania danych zagregowanych dostępnych tylko dla jednostek służb statystyki publicznej) i są stosowane tylko w tablicach, w których są widoczne wszystkie dane, łącznie z danymi objętymi ochroną (te dane objęte ochroną są oznaczone symbolami wskazanymi przedstawionymi w tabeli 3.). Przed udostępnieniem informacji z tablic dla użytkowników zewnętrznych, wszystkie dane oznaczone jako objęte ochroną powinny zostać ukryte (użytkownicy zewnętrzni nie mogą widzieć ani danych objętych ochroną, ani powyższych, wykorzystywanych wewnętrznie w statystyce symboli oznaczeń rodzajów tajemnicy statystycznej). Dostosowanie się do zamieszczonej poniżej listy symboli (tabela 3 .) jest zalecane w miarę możliwości. Jednakże w przypadku danych przekazywanych np. do instytucji międzynarodowych powinny być stosowane symbole wymagane przez te instytucje (oznaczenia tajemnicy statystycznej wykorzystywane przez Eurostat mogą być też wykorzystywane w uzasadnionych przypadkach jako podstawowe oznaczenie tajemnicy statystycznej w badaniu, także do potrzeb wewnętrznych statystyki publicznej – załącznik 1). Oznaczenie, oparte na zestawie przedstawionym w tabeli 3., powinno wykorzystywać przynajmniej poziom pierwszy (oznaczany jedną cyfrą); poziomy bardziej szczegółowe (oznaczane dwiema lub trzema cyframi), mogą być wykorzystywane w zależności od potrzeby. Możliwa jest dalsza rozbudowa tej klasyfikacji, taka potrzeba powinna zostać zgłoszona do Zespołu i zostanie rozważona w trakcie prac nad aktualizacją Zasad.\n\n\n\nTabela 3. Przykład badania dominacji w przypadku wystąpienia wartości ujemnych w danych jednostkowych\n\n\n\nŹródło: opracowanie własne.\nPrzy przygotowaniu zasad kontroli ujawniania danych statystycznych w tablicach z badania należy uwzględnić występowanie tablic łączonych, dla których powinien być wyznaczony ten sam schemat ukrywania dla wspólnych komórek. Implementacja ukrywania pierwotnego (ukrycie danych lub ich oznaczenie, w zależności od potrzeb) powinna być zawarta w SIB (jeśli dane są opracowywane w SIB badania) lub w innych systemach wykorzystywanych do opracowywania danych zagregowanych, natomiast ukrywania wtórnego – może być wykonana poza SIB, jeśli nie ma możliwości jej implementacji w SIB (więcej informacji na ten temat zawarto w rozdziale 5. Przewodnika).\nAgregat wyliczany na podstawie badania reprezentacyjnego lub danych łączących wyniki badania reprezentacyjnego i pełnego (dla obserwacji z badania pełnego przyjmujemy wagę równą 1) należy ukryć, jeżeli występuje przynajmniej jedna z czterech poniższych sytuacji (w przypadku zmiennych charakteryzujących wyniki ekonomiczno-finansowe podmiotów gospodarki narodowej prowadzących działalność gospodarczą oraz innych zmiennych, dla których przyjęto kryteria zgodnie z art. 38 ust. 2 Ustawy):\n\nliczba jednostek wchodzących w skład agregatu w populacji bądź jej oszacowanie jest mniejsze niż \\(3\\),\nudział najwyższej spośród wartości jednostkowych wchodzących w skład agregatu w wartości oszacowania wielkości agregatu w populacji jest większy niż \\(75\\%\\) – dominacja,\nw próbie występuje tylko jedna jednostka reprezentująca agregat lub występują dwie jednostki, których wagi uogólniające są identyczne lub różnią się o mniej niż \\(30\\%\\) wielkości mniejszej z nich; warunek ten może być pominięty przy ocenie konieczności objęcia danych ochroną (możliwość nieukrywania danych, mimo wystąpienia opisywanej sytuacji) jeżeli z prawdopodobieństwem graniczącym z pewnością można przyjąć, że liczba jednostek wchodzących w skład agregatu w populacji generalnej jest większa niż \\(2\\),\npojawia się ryzyko pośredniej identyfikacji jednostki.\n\nTablice wynikowe z agregatami przeznaczonymi do udostępniania, opracowywane zgodnie z założeniami przygotowanymi przez jednostkę autorską dla innych jednostek służb statystyki publicznej (w tym dla WOBR) powinny zawierać dla poszczególnych agregatów jedynie oznaczenia konieczności pierwotnego lub wtórnego ukrycia tajemnicy statystycznej (z uwzględnieniem tajemnicy publikacyjnej, jeśli ma zastosowanie) wraz z opisem stosowanych oznaczeń – dane objęte tajemnicą statystyczną nie są w nich ukrywane. Dane oznaczone jako tajemnica statystyczna mogą być wykorzystywane tylko do wewnętrznych analiz lub przygotowania innych agregatów, które mogą być udostępniane po przeprowadzeniu kontroli ujawniania danych statystycznych. Wynikowe informacje statystyczne mogą być publikowane i udostępniane użytkownikom zewnętrznym tylko po ukryciu danych objętych ochroną oraz oznaczeń tajemnicy statystycznej wykorzystywanych wewnętrznie w statystyce publicznej. Jednostka autorska może przekazywać tablice wynikowe innym jednostkom służb statystyki publicznej (w tym WOBR) z już ukrytymi danymi objętymi tajemnicą statystyczną, jeśli takie były ustalenia z tymi jednostkami.\nW wyniku kontroli ujawniania danych statystycznych może zostać ukryta wartość wynosząca zero dla zmiennej lub zmiennych wykorzystywanych do badania kryterium dominacji, ale nie może być objęty tajemnicą statystyczną wtórną agregat, który dotyczy zerowej liczby jednostek (tj. brak podmiotów, osób fizycznych, których miałyby dotyczyć dane). Ukrycie wartości wynoszącej zero może jednak wymagać przeanalizowania, czy po takim ukryciu nadal nie będzie ryzyka ujawnienia danych objętych tajemnicą statystyczną – w takim przypadku wartość zero nie powinna być wykorzystywana do wtórnego ukrycia danych, jako jedyny agregat podlegający ukryciu wtórnemu (może być wykorzystana w parze z innym agregatem o wartości różnej od 0 dla zmiennej podlegającej badaniu kryterium dominacji). Ponadto, analizując określoną zmienną w celu wykonania procedury ochrony tajemnicy statystycznej, należy pamiętać o tym, że do ukrycia wtórnego nie powinien być wykorzystywany agregat tej zmiennej oznaczony jako „zjawisko nie wystąpiło”.\n\n\n\nTabela 4. Przykład badania dominacji w przypadku wystąpienia wartości ujemnych w danych jednostkowych\n\n\n\nŹródło: opracowanie własne.\n\n\nTabela 5. Przykład badania dominacji w przypadku wystąpienia wartości ujemnych w danych jednostkowych\n\n\n\n\n*Po odjęciu od wartości na poziomie działu 10 sumy odpowiednich wielkości dla nieukrytych agregatów powstanie agregat, w którym jedna jednostka będzie nadal dominować. Przykładowo, w przypadku ukrycia agregatów 10.1 wtórnie i 10.7 pierwotnie, udział maksimum jednostkowego dwóch powyższych agregatów \\(2140000/(23400+2800500)*100\\%\\) będzie wynosił \\(75,78\\%\\), czyli powyżej \\(75\\%\\).\nŹródło: opracowanie własne\n\n\nW przypadku konieczności wyznaczenia ukrycia wtórnego i przy występowaniu kilku agregatów, które mogłyby być nim objęte, w pierwszej kolejności powinny być brane pod uwagę agregaty o najmniejszej stracie informacji, choć ukrywanie danych o zbyt małych wartościach nie jest zalecane (z uwzględnieniem zasady dot. wartości zero – opisana w akapicie powyżej dotyczącym tablic wynikowych); pod uwagę mogą być też brane agregaty, które są najmniej istotne z punktu widzenia badanego zjawiska.\nOchrona przed ujawnieniem danych statystycznych w tablicach jest możliwa także poprzez zmianę szczegółowości agregatów. W celu wyeliminowania agregatów o zbyt małej liczbie podmiotów lub zawierających podmiot dominujący (zgodnie z art. 38 ust. 2 Ustawy) dopuszcza się stosowanie metody zmiany szczegółowości tablicy poprzez eliminowanie niskich szczebli agregacji lub łączenie pozycji danej klasyfikacji lub nomenklatury w jedną kategorię. Odpowiednie rozwiązanie może być również zaproponowane użytkownikowi zamawiającemu dane na indywidualne zamówienie.\n\n\n\n4.2.3 Zasady kontroli ujawniania danych statystycznych przy prezentacji danych w formie graficznej\n\nNależy zapewnić, aby dane prezentowane za pomocą grafiki nie ujawniały danych objętych tajemnicą statystyczną.\nBraki danych, będące wynikiem objęcia ochroną części kategorii/obserwacji, mogą uniemożliwiać lub znacząco ograniczać użyteczność niektórych form graficznej prezentacji danych. W związku z tym, w przypadku takiej prezentacji danych, preferowane jest stosowanie metod ochrony danych statystycznych, które nie powodują powstawania takich braków.\nWykresy – w zależności od rodzaju wykresu proponowane są następujące (przykładowe) rozwiązania:\n\nwykresy słupkowe – można ukryć dane statystyczne, które powinny być objęte ochroną: pominąć słupek i zamiast niego wykorzystać symbol opisany jako „konieczność zachowania tajemnicy statystycznej”. Nie uwzględniamy tak oznaczonego przekroju przy sortowaniu i zamieszczamy notkę na ten temat pod wykresem.\nwykresy strukturalne – dane statystyczne objęte ochroną można ukryć agregując dwa (lub więcej) elementy struktury.\nwykresy liniowe – dane statystyczne, które powinny być objęte ochroną, można ukryć poprzez przerwanie serii agregatów objętych ochroną przed ujawnieniem; należy wówczas zamieścić stosowną notkę pod wykresem (rozwiązanie to dotyczy sytuacji, gdy tajemnica została nałożona na dane w jakimś odcinku czasu, a nie w pełnym szeregu).\n\nMapy – możliwe jest ukrycie danych statystycznych objętych ochroną, czyli prezentacja takich danych po agregacji dwóch (lub więcej) elementów. Jest to możliwe w przypadku dwóch metod prezentacji kartograficznej:\n\nkartogramu (tylko dane względne),\nkartodiagramu skokowego (dane bezwzględne lub względne).\n\nPonadto na mapach wykonanych metodą kartodiagramu czasami pokazywana jest struktura diagramów. Jeżeli w którymś z elementów struktury występują dane statystyczne, które powinny być objęte ochroną, to można ukryć te dane agregując dwa (lub więcej) elementy struktury.\nW przypadku grafik analizy rozkładów lub współzależności zweryfikować należy czy na grafice widoczne są obserwacje odstające (ang. outliers) – tj. takie, które występują w niewielkiej liczbie, ale pod względem wartości różnią się znacząco od pozostałych – oraz czy ich prezentacja nie prowadzi do ujawnienia danych statystycznych objętych ochroną. W przypadku stwierdzenia takiego przypadku należy dokonać modyfikacji grafik, uniemożliwiających ujawnienie danych statystycznych objętych ochroną (np. poprzez zastosowanie szerszych agregatów czy wydłużenie przedziałów wartości).\nNależy uniemożliwić dostęp do danych jednostkowych, które zostały użyte do sporządzenia danej grafiki. Dotyczy to w szczególności elektronicznych wersji opracowań i publikacji, w których programy służące do stworzenia grafik mogą takie dane przechowywać w tle i wyświetlać je po wybraniu stosownej opcji lub utrzymywać w czytelnej postaci w źródłowym zapisie pliku.\n\n\n\n4.2.4 Tryb pozyskiwania zgody na publikację określonych danych charakteryzujących wyniki ekonomiczno-finansowe podmiotów gospodarki narodowej\n\nDecyzję o wprowadzeniu do badania możliwości występowania do podmiotów gospodarki narodowej o zgodę na publikowanie danych charakteryzujących wyniki ekonomiczno-finansowe, zgodnie z Ustawą (art. 38 ust. 3), podejmuje jednostka autorska badania. Występowanie o zgodę powinno się odbywać z odpowiednim wyprzedzeniem czasowym tak, aby umożliwić zastosowanie zgody w danej edycji badania zgodnie z planami jednostki autorskiej.\nWystąpienie o zgodę co do zasady dotyczy jednego badania i objętej nim grupy wybranych respondentów, którzy wpływają na wzrost liczby ukryć danych ze względu na tajemnicę statystyczną. Jeśli wystąpienie ma dotyczyć respondenta, którego skala działalności może istotnie wpływać na obraz badanych zjawisk w wielu obszarach statystyki – w takim przypadku autor badania inicjujący wystąpienie powinien ustalić, czy inne obszary statystyki są również zainteresowane takim wystąpieniem lub już wystąpiły do tego podmiotu o zgodę. Zainteresowanie innych jednostek autorskich odpowiednim wystąpieniem do istotnej jednostki powinno być, po odpowiednich konsultacjach, uwzględnione w przygotowywanym wystąpieniu.\nJednostka autorska przygotowuje notatkę (według obowiązującego schematu notatki informacyjnej) na temat potrzeby zwrócenia się o zgodę do określonych podmiotów gospodarki narodowej (respondentów) na publikowanie danych (każdorazowe przeprowadzenie akcji uzyskiwania zgód wymaga wystąpienia do Prezesa GUS). Notatka zawiera m.in. uzasadnienie takiego podejścia, informację o podmiotach, do których planowane jest zwrócenie się o zgodę i zakres danych, o zgodę na publikowanie których występuje jednostka autorska, a także związane z tym szacowane koszty (tj. liczba podmiotów, do których zostanie skierowana prośba o zgodę oraz ile stron będzie miało pismo przewodnie i kwestionariusz zgody – jeśli jest to wysyłka do większej grupy podmiotów, powodująca istotne koszty – istotność kosztów ocenia jednostka autorska). Notatka jest przekazywana do Prezesa GUS z prośbą o akceptację, a po uzyskaniu akceptacji jest przekazywana do Gabinetu Prezesa i do wiadomości Departamentu Programowania, Koordynacji Badań i Rejestrów oraz urzędu statystycznego specjalizującego się w badaniu (jeśli jednostką autorską jest departament GUS).\nInformacja o udzieleniu zgody Prezesa GUS na pozyskiwanie zgód respondentów jest umieszczana przez jednostkę autorską w Systemie Metadanych Statystycznych w modelu Opisy badań – pozostałe informacje o badaniu, w zakładce 5. Informacje o tajemnicy statystycznej, w punkcie 5.3. Dodatkowe informacje, istotne dla pracowników jednostek statystyki publicznej, przydatne dla prawidłowego nakładania tajemnicy statystycznej.\nPismo do podmiotów gospodarki narodowej (respondentów istotnych z punktu widzenia publikacji wynikowych informacji statystycznych) jest podpisywane przez Prezesa GUS. Pismo zawiera prośbę o wyrażenie zgody przez podmiot gospodarki narodowej na publikowanie wskazanego w dołączonym do pisma kwestionariuszu zakresu danych przez niego przekazywanych, także w przypadku, gdy w agregacie, na który się składają przekazane dane, będzie mniej niż 3 podmioty lub jeden z nich byłby jednostką dominującą (a więc zgodnie z Ustawą dane te powinny zostać ukryte; należy podkreślić, że zgoda nie dotyczy udostępniania i publikacji danych jednostkowych identyfikowalnych lub nieidentyfikowalnych). Wzór pisma do wykorzystania zamieszczono w Załączniku 2. do Przewodnika.\nDo pisma powinien zostać dołączony spersonalizowany kwestionariusz zgody podmiotu gospodarki narodowej, który po podpisaniu przez osobę upoważnioną do reprezentowania danego podmiotu należy odesłać do GUS. W Załączniku 3. do Przewodnika zamieszczono szablon kwestionariusza w zakresie elementów stałych, który wymaga dostosowania przez jednostkę autorską do specyfiki badania w części dot. zakresu danych, dla których GUS występuje o zgodę na publikację. Wysyłka pisma i kwestionariusza będzie realizowana zgodnie z obowiązującymi w danym momencie ogólnymi zasadami wysyłki.\nNieudzielenie odpowiedzi przez podmiot traktuje się jak brak zgody. Jednocześnie, w przypadku braku odpowiedzi, możliwe jest nawiązanie kontaktu z jednostką (np. telefonicznie, z dodatkowymi wyjaśnieniami w razie wątpliwości jednostki), aby zmotywować ją do udzielenia zgody. Zgoda udzielona przez osobę uprawnioną do reprezentowania podmiotu obowiązuje także po zakończeniu pełnienia funkcji w podmiocie przez tę osobę.\nPodmiot gospodarki narodowej ma prawo odwołać zgodę. W Załączniku 4. do Przewodnika zamieszczono szablon kwestionariusza odwołania zgody. Odwołanie zgody na publikację danych powinno być wyrażone przez osobę upoważnioną do reprezentowania danego podmiotu pisemnie lub za pośrednictwem Portalu Sprawozdawczego.\nOdwołanie przez podmiot gospodarki narodowej zgody na publikowanie danych nie dotyczy danych za okresy, w których obowiązywała zgoda, a jedynie okresów przyszłych od momentu odwołania zgody. Odwołanie zgody obowiązuje od danej edycji badania, jeśli wpłynęło w trakcie etapu zbierania danych od respondentów w tej edycji badania, lub od kolejnej edycji badania, jeśli wpłynęło po zamknięciu etapu zbierania danych.\nInformacje o zgodzie lub jej odwołaniu przechowywane są przez autora badania lub na wniosek autora badania przez urząd specjalizujący się w badaniu. Zaleca się przechowywanie informacji o udzielonej zgodzie lub jej odwołaniu w SIB oraz oznaczenie obowiązujących zgód w archiwizowanych zbiorach danych jednostkowych. Ponadto przy wewnętrznej wymianie danych zagregowanych w ramach statystyki publicznej należy zadbać o odpowiednie oznaczanie danych przeznaczonych do udostępnienia na podstawie uzyskanych zgód, np. zgodnie z zalecaną tablicą 3.\nPonowne wystąpienia o zgodę na opublikowanie danych mogą być również kierowane do podmiotów, które wcześniej odmówiły wyrażenia zgody lub odwołały zgodę, a możliwość publikacji ich wyników jest nadal istotna z punktu widzenia użytkowników statystyki, jednak nie wcześniej niż dwa lata od daty otrzymania odmowy.\nKwestionariusze zgody na opublikowanie określonych danych oraz ich odwołania powinny być przechowywane zgodnie z zasadami ochrony danych osobowych i zasadami archiwizacji.\nDane wynikowe z badania są objęte kontrolą ujawniania danych zgodnie z zasadami ogólnymi oraz zasadami szczegółowymi przyjętymi dla danego badania. Przy każdej edycji badania, przy utajnianiu danych uwzględniane są aktualne zgody udzielone przez podmioty gospodarki narodowej na publikowanie danych, z uwzględnieniem odwołanych zgód."
  },
  {
    "objectID": "met04.html#zakres-informacji-dotyczących-tajemnicy-statystycznej-wprowadzany-w-sms",
    "href": "met04.html#zakres-informacji-dotyczących-tajemnicy-statystycznej-wprowadzany-w-sms",
    "title": "4  Metodologiczne zasady ochrony tajemnicy statystycznej",
    "section": "4.3 Zakres informacji dotyczących tajemnicy statystycznej wprowadzany w SMS",
    "text": "4.3 Zakres informacji dotyczących tajemnicy statystycznej wprowadzany w SMS\n\nW Systemie Metadanych Statystycznych wprowadzane są przez autorów badań szczegółowe informacje spójne z zasadami ogólnymi (zob. rozdział 4.2.1), specyficzne dla danego badania / zestawu danych / pakietu zestawu danych, które są istotne dla prawidłowego ukrycia przekrojów objętych tajemnicą statystyczną. Informacje te wprowadzane są przez jednostkę autorską na potrzeby innych jednostek statystyki publicznej, ale też jako metadane przydatne dla samej jednostki autorskiej. Jednostka autorska określa zmienne w badaniu, które są objęte ochroną przed ujawnieniem, w szczególności wskazuje zmienne, które w poszczególnych badaniach charakteryzują wyniki ekonomiczno-finansowe podmiotów gospodarki narodowej prowadzących działalność gospodarczą w rozumieniu art. 38 ust. 2 Ustawy.\nW SMS zaimplementowany został model Opisy badań – pozostałe informacje o badaniu. Model ten zlokalizowany jest w Metadanych badań \\(\\rightarrow\\) części Projektowanie \\(\\rightarrow\\) folderze Program badań. Po przejściu do lokalizacji modelu, wybraniu kontenera Wszystkie, wyszukaniu właściwego badania na liście metadanych w oknie filtrowania i wskazaniu wyszukanej metadanej, wyświetla się formularz edycji metadanej. Formularz składa się z pięciu zakładek, na których ulokowane są atrybuty lub powiązania. Przy określaniu tajemnicy statystycznej istotne są dwie, tj. zakładka 1. Pozostałe informacje o badaniu oraz zakładka 5. Informacje o tajemnicy statystycznej.\nW zakładce 1. Pozostałe informacje o badaniu znajdują się dwa powiązania:\n\n1.1. Opis badania – wskazany jest tu opis badania z modelu Opis badania, który jest przygotowywany w ramach Pbssp,\n1.2. Zmienne wykorzystywane w badaniu – wskazane są tu zmienne (jeżeli jednostka odpowiedzialna za badanie je wypełniła), które wykorzystywane są w tym badaniu do opracowywania wyników. Zmienne, które można dodać do powiązania za pomocą przycisku Dodaj z listy, pochodzą z zestawów danych wskazanych w polu 4.1 w modelu Opis badania, zlokalizowanym w Metadanych badań \\(\\rightarrow\\) części Projektowanie \\(\\rightarrow\\) folderze Program badań  podfolderze PR opisy badań.\n\nW zakładce 5. Informacje o tajemnicy statystycznej znajdują się dwa powiązania oraz atrybut:\n\n5.1. Zmienne charakteryzujące wyniki ekonomiczno-finansowe podmiotów gospodarki narodowej prowadzących działalność gospodarczą – po kliknięciu Dodaj z listy wyświetla się lista zmiennych wskazanych w polu 1.2. Spośród nich należy wybrać te, które charakteryzują wyniki ekonomiczno-finansowe. Dane statystyczne charakteryzujące wyniki ekonomiczno-finansowe podmiotów gospodarki narodowej prowadzących działalność gospodarczą to dane pozyskane przez statystykę publiczną z różnych źródeł na potrzeby prowadzonych badań, które zarówno bezpośrednio jak i pośrednio mogą informować o wynikach ekonomiczno-finansowych osiąganych przez podmiot. Są to zarówno wszystkie pozycje ze sprawozdania finansowego i wyliczane na ich podstawie wskaźniki oraz inne istotne finansowe informacje, które mogą stanowić tajemnicę przedsiębiorstwa, jak i informacje, które mogą na przykład pokazywać pozycję podmiotu na rynku. Przykładowo tajemnicą powinna być objęta produkcja sprzedana w ujęciu wartościowym i jej dynamika , informacje dotyczące podatków. Przy klasyfikowaniu danych istotna jest też wrażliwość danej grupy respondentów na upublicznianie tego typu danych.\n5.2. Zmienne wykorzystywane do badania kryterium dominacji (udział jednego podmiotu w określonym zestawieniu jest większy niż trzy czwarte całości) – po kliknięciu Dodaj z listy wyświetla się lista zmiennych, która wynika ze zmiennych wskazanych w polu 1.2. Spośród nich należy wybrać te, które wykorzystywane są do badania kryterium dominacji.\n\nNie należy wypełniać punktu 5.2., jeżeli podjęto decyzję o sprawdzaniu kryterium dominacji dla każdej zmiennej z punktu 5.1. osobno po kolei. Punkt 5.2. należy natomiast wypełnić, w przypadku gdy do badania dominacji stosowane są wybrane zmienne spośród tych wymienionych w punkcie 5.1. Z praktyki wiadomo bowiem, że nie zawsze zasadne jest sprawdzanie kryterium dominacji dla wszystkich zmiennych z punktu 5.1. Dominacja może być sprawdzana dla kilku wybranych zmiennych i rozciągana na pozostałe zmienne wymienione w punkcie 5.1., w którym określamy jaki zestaw danych chronimy. Jest to uproszczone badanie dominacji: bada się tylko niektóre zmienne, najbardziej charakterystyczne i istotne dla danego zestawu i przenosi schemat ukrywania na pozostałe zmienne, wyszczególnione w punkcie 5.1. Sprawdzenie wybranych kilku zmiennych przyspiesza i uspójnia proces badania kryterium dominacji.\n\n5.3. Dodatkowe informacje, istotne dla pracowników jednostek statystyki publicznej, przydatne dla prawidłowego nakładania tajemnicy statystycznej – w polu tym wpisywane są wszelkie istotne informacje dotyczące ukrywania przekrojów objętych tajemnicą statystyczną.\n\nW punkcie 5.3. Dodatkowe informacje, istotne dla pracowników jednostek statystyki publicznej, przydatne dla prawidłowego nakładania tajemnicy statystycznej należy wpisać takie informacje, które nie zostały zawarte w punktach 1-5, a są istotne dla spójnego ukrycia przekrojów objętych tajemnicą statystyczną w jednostkach statystyki publicznej dla danych pochodzących z tego badania/zestawu danych, np. specyficzne dla badania / zestawu danych zasady przy wtórnym ukrywaniu przekrojów, informacja o pozyskiwaniu zgód na publikację danych zgodnie z art. 38 ust. 3 i uwzględnianiu ich przy wyznaczaniu tajemnicy publikacyjnej, czy też prośba jednostki autorskiej o konsultowanie z nią wtórnego ukrywania komórek w przygotowywanych nowych przekrojach. Nie trzeba tu powtarzać na przykład ogólnych zasad ukrywania przekrojów objętych tajemnicą statystyczną zawartych w Ustawie."
  },
  {
    "objectID": "met04.html#footnotes",
    "href": "met04.html#footnotes",
    "title": "4  Metodologiczne zasady ochrony tajemnicy statystycznej",
    "section": "",
    "text": "Generic Statistical Business Process Model GSBPM (Version 5.1, January 2019) https://statswiki.unece.org/display/GSBPM/GSBPM+v5.1 (dostęp 16.12.2022).↩︎\nPrzewodnik rozdział 3. Podstawy prawne tajemnicy statystycznej.↩︎\nEuropejski Kodeks Praktyk Statystycznych: https://bip.stat.gov.pl/files/gfx/bip/pl/defaultstronaopisowa/667/1/1/europejski_kodeks_praktyk_statystycznych_2.pdf (dostęp 27.12.2022).↩︎"
  }
]